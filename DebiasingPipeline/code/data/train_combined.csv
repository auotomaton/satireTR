text,label
"Maliye Bakanlığı, herhangi bir ürün almadan direkt olarak olarak Özel Tüketim Vergisi ödeme kolaylığı sağlayan 'Ürünsüz Vergi Paketi'nin içeriğini bu akşam düzenlenen bir basın toplantısıyla kamuoyuna açıkladı. Maliye Müsteşarı Kaan Cegiz Orak'ın ''Arkadaşlar, bu elimde görmüş olduğunuz siyah kutu, yeni vergi paketimiz. Artık vergi ödemek için illa arabadır, evdir, sigaradır falan almanıza gerek yok. Sadece bu kutuyu satın alarak, herhangi bir ürün fiyatına da katlanmak zorunda olmadan devletimize katkıda bulunabileceksiniz"" sözleriyle tanıttığı vergi paketi, çok yakında perakende satış noktalarında ve PTT bayilerinde satışa sunulacak.
Başta sigara, içki ve akaryakıt olmak üzere özellikle lüks tüketim malzemelerindeki her geçen yıl artan vergi miktarının vatandaşların sırtına önemli bir yük getirdiğini belirterek sözlerine başlayan Maliye Müsteşarı Kaan Cengiz Orak, yeni sistem sayesinde bu yükün önemli ölçüde hafifleyeceğine dikkat çekti. Bundan böyle kimsenin “100 liralık benzin alıyorum 60'ı vergi, bu nasıl iş” şeklinde şikayet etmesine gerek kalmadığını belirten Orak, sadece vergiyi satın alarak tüketiciyi gereksiz ürün maliyetinden kurtaracak olan yeni paket hakkında şu bilgileri paylaştı:
“Bakın arkadaşlar mesela bu elimdeki kutu ÖTV, KDV ve Stopaj’dan oluşan 100 liralık vergi paketi. Bunun üzerine %18 KDV'sini de eklediğimiz zaman 118 lira gibi cüzi bir tutara tekabül ediyor. Normal şartlarda bu vergiyi ödemek isteyen insan en az 1 büyük rakı, 9 paket de sigara almak zorunda. Bu da 230 lira gibi bir masraf demek. Vergi paketimizi alarak hem bu illetlerin maliyetinden kurtuluyoruz, hem sağlığımız bozulmuyor, hem de aslanlar gibi devletimize yine vergimizi ödemiş oluyoruz...""
Bakanlık müsteşarı, 25 bin lira vergi ödemek için 55 bin liralık araba alma devrinin de artık sona ereceğini belirtirken, ""Müfettişlerimiz her ay kapı kapı gezerek kutu kontrolü yapacaklar. Evinde veya iş yerinde o ay vergi paketi bulunmayanlardan 3 mega paket tutarında vergiyi otomatik olarak tahsil edecekler. O yüzden vatandaşlarımız aldıkları kutuları atmasınlar. Neticede hem bir hatıradır hem de ileride taşınırken falan lazım olur"" sözleriyle, yeni uygulamanın vergi kaçakçılığını minimuma indireceğini de sözlerine ekledi.
İlk etapta normal boy, süper boy ve mega boy olmak üzere 3 farklı ebatta tüketicilerin beğenisine sunulacak olan vergi paketleri, Ocak ayı sonuna dek tüm Türkiye’de perakende satış noktalarından ve PTT şubelerinden kolayca temin edilebilecek. Lansmanın sonunda örnek olarak yanında getirdiği mega paketleri basın mensuplarına dağıtan Orak, ""Arkadaşlar, merak etmeyin. Kutular tanıtım amaçlı olduğu için sadece 750 Lira'ya sizde kalacak. Paraları elden ele yapıp, bana yollarsanız sevinirim"" sözleriyle hoş bir sürpriz de yaptı. İlk satışı muhabirlere gerçekleştirilen Mega Paketin içeriği ise şu vergilerden oluşuyor:
- Yıllardır ÖTV verememenin acısıyla yaşayan; Sigara içmeyen, cep telefonu ve araba kullanmayanlar için ÖTV.
- Kendisini bir kez olsun A.Ş. gibi hissetmek isteyenlere Özel Kurumlar Vergisi.
- Stopaj (Tam ne olduğunu kimse bilmiyor ama adı çok havalı)
- Sadece mega pakete özel, nostalji severlerin de vazgeçemeyeceği: Öşür",satiric
"Gezi olayları sırasında ortaya atılan faiz lobisi söylemleri neticesinde faiz artırmak zorunda kalan Merkez Bankası bu kez daha zorlu bir sınavla karşı karşıya. Başbakan Erdoğan'ın internet sansürüne karşı düzenlenen protestolarla ilgili kullandığı ifadeler ve Star Gazetesi'nin ""Porno Lobisi"" iddiasının ardından ardından gergin bir bekleyişe giren Merkez Bankası'nda bu kez piyasaya nasıl müdahale edileceği konusunda ise şu an bir belirsizlik hakim.
Konuyla ilgili olarak bu sabah bir basın toplantısı düzenleyen Merkez Bankası sözcüsü Şahin Aytemur, ""Şu aşamada bir müdahalede bulunmayı düşünmüyoruz. Daha doğrusu düşünmek istemiyoruz. Bu işin müdahalesi çok çirkin olur çünkü. Allah muhafaza, hepimizin çoluğu çocuğu var..."" derken, şimdilik beklemede kalacaklarının sinyalini verdi. 
Aytemur, şu aşamada piyasadan bir talep gelmediğini ancak her ihtimale karşı kendilerince bazı hazırlıklara da girdiklerini belirtirken, ""Faiz artırımında geç kaldık diye bazı eleştiriler oldu. Aynısını burada da yaşamak istemiyoruz. Rezervlerimizi artırmak için merkez bankasındaki tüm bilgisayarlara torrent kurduk. Disklerde de gereksiz ne varsa silip yer açıyoruz... Bakalım artık... Hayırlısı..."" ifadelerine yer verdi.
""Yani tabii burada yetki bizde mi onu da tam bilemiyoruz ama faiz lobisi dönüp dolaşıp bize geldiğine göre ihtiyatlı davranmakta fayda var."" diyen Aytemur, müdahale konusununda Aile Bakanlığı'yla koordineli çalışacaklarını, kategorisine göre Gençlik ve Spor Bakanlığı ya da Tarım ve Hayvancılık Bakanlığı'yla da çeşitli işbirliklerinin söz konusu olabileceğini kaydetti. 
Merkez Bankası'ndan gelen bu açıklamalar piyasalarda bir nebze olsun rahatlama sağlarken, Ulaştırma Bakanlığı ise konunun bir başka boyutuna dikkatleri çekti. Bakanlığın internet sitesinden yapılan duyuruda, porno lobisi tartışmalarında, iyi niyetli porno izleyicileri ile porno lobisini birbirinden ayırmak gerektiğininin altı çizilirken, duyuruda geçen ""porno"" ifadesi nedeniyle Ulaştırma Bakanlığı'nın internet sitesi ubak.gov.tr'ye erişim TİB tarafından engellendi.
Resmi sitelerinin kapatılması üzerine bir basın toplantısı düzenleyen Ulaştırma Bakanlığı Müsteşarı Uluğ Arçınak, ortaya çıkan yanlış anlaşılmanın en kısa sürede giderileceğini belirterek, ""Porno lobisi"" hakkında yaptıkları açıklamanın arkasında olduklarını vurguladı. ""Pornoya gerçekten gönül vermiş kişi, kusura bakmayın ama öyle sokaklara dökülmez. Gider, eski dergilerini çıkartır, CD'lerini bulur hem geçmişi yad eder hem de pornosunu hak hukuk çerçevesinde takip etmiş olur. Bizim bu insanlara karşı hiçbir tasarrufumuz olamaz. Ama ya diğerleri? Afedersiniz ama İstiklal Caddesi'ni savaş alanına çevirince Sasha Grey geri mi gelecek?"" ifadelerini kullanan Arçınak, bu konuda bir mağduriyet yaşanmaması için gerekirse Osmanlı arşivlerini de açabileceklerini sözlerine ekledi. ",satiric
"Seçim tarihinin yaklaşmasıyla beraber Türkiye genelinde HDP bürolarına ve parti tabelasına yönelik tepkiler de artarken, Denizli'nin Güzelçayır ilçesinde ihmalin bedeli ağır oldu. 2 gün önce asılan HDP seçim bürosundaki tabelanın olumsuz hava koşulları ve üşengeçlik nedeniyle indirilemediği Güzelçayır, bu sabah saatlerinde aniden Qexerşin adını alırken, Belediye Başkanı Bexhan Hozqeri (eski adıyla Bekir Hoşdere), ""Görüyorsunuz bir tabela bize nelere mal oldu. Halimiz herkese ibret olsun..."" sözleriyle yaşananları özetledi. İlçe merkezinde halay çekerek birbirlerine destek olan Qexerşinliler ise halen yeni duruma adapte olmaya çalışıyorlar.
Yaklaşık 2 gün önce açılan HDP seçim bürosunu taşlama konusunda ağırdan alan Güzelçayırlılar, ilçelerinin Qexerşin ismini almasının şokunu yaşıyor. Pazartesi sabahına Qexerşinliler olarak başlayan belde sakinleri, ilk şaşkınlığı atlatmalarının ardından toplu halde ilçe merkezindeki HDP binasını taşlamak üzere harekete geçseler de çabaları sonucu değiştirmedi. Gün içerisinde sadece ilçe adının değil nüfus cüzdanlarındaki isimlerin de değiştiğinin farkedilmesiyle birlikte ilçede panik dalga dalga yayılırken, konuyla ilgili olarak bir basın toplantısı düzenleyen Belediye Başkanı Bexhan Hozqeri, şunları söyledi:
""Ben dedim, bakın bu tabelayı indirelim, geç kalırsak bedeli ağır olur, HDP tabelasının olduğu yerde onlara oy vermek mecburiymiş, haberlerde söylediler diye kaç kez uyardım ama maalesef dinletemedim. Halkımız, en demokratik hakkı olan seçim bürosu taşlama konusunda çok duyarsız çıktı. 'Yağmur dinsin de indiririz hele, acelesi yok, bir tabeladan nolacak' diye diye bugünlere geldik. Zamanında taşımızı atıp, camı çerçeveyi indirseydik bunlar olmayacaktı. Halimiz herkese ibret olsun. Biji HDP!""
Belediye Başkanı Hozqeri, açıklamalarının ardından KCK tutuklusu olarak yargılanmak üzere ilçe emniyet müdürlüğüne başvururken, ilçe merkezinde toplanan vatandaşlarda ise gergin bir hava hakim. Sabahtan beri yetkililerden tatmin edici bir açıklama beklediklerini belirten Herzan Rojara (Eski adıyla Zeynep Gürbüzlü), çok sevdikleri ilçelerinin adını artık doğru dürüst telaffuz edememekten şikayet etti.
""Yani ilçenin ismini bırakın, kendi ismimiz de değişti birden. Zaten herkes bir acayip davranıyor"" diyen Rojara, eşiyle kaynının 2 saat kadar önce durduk yere açlık grevine başladığını, komşularından bazılarının ise sabahtan beri apartman önünde lastik yaktıklarını kaydetti. Meydanda toplanan vatandaşlar bir süre sonra ana dilde eğitim için seslerini yükseltirlerken, polisin tazyikli su ve plastik mermiyle müdahale ettiği gösterilerde çok sayıda gözaltı olduğu da son olarak gelen bilgiler arasında.
Qexerşin'de yaşananların ardından YSK'dan yapılan açıklamada, HDP tabelasında ilk 4 saatin çok kritik olduğuna dikkat çekilerek, bu süre içerisinde tabelanın inmediği yerlerin büyük risk altında olduğu bir kez daha vurgulandı. YSK'nın açıklamasında ayrıca, son 1 hafta içerisinde yaşanan bazı olaylar da sıralanırken, HDP tabelasının dikkat edilmediği takdirde 30 bin nüfuslu bir beldeyi 15 dakika içerisinde tamamen yutabileceğinin altı çizildi. Açıklamada yer alan vakalardan bazıları şöyle:  
- İlçede bir binaya HDP tabelasının asıldığı ihbarının ardından gerilimin yükseldiği Sandıklı'da, vatandaşlar sabaha kadar uyumayarak tek tek bütün binaların dış cephelerini kontrol ettiler. Günün ışımasıyla birlikte ihbarın asılsız olduğu ortaya çıkarken, Sandıklı Kaymakamı vatandaşların ne olrusa olsun seçime kadar rehavete kapılmamaları ve gece yatmadan önce evlerinin dış cephlerinini mutlaka kontrol etmeleri gerektiğini bildirdi.
- Gerendeli İlçesi'nde otoparkta terkedilmiş halde bulunan ve üzerinde x,w,q gibi harflerin yer aldığı tabela paniğe neden oldu. Tabela, olay yerine çağrılan bomba imha ekipleri tarafından fünyeyle patlatılarak etkisiz hale getirilirken, tabelanın sahibi olduğu anlaşılan Wenix Kids Konfeksiyon atölyesininin sahibi M.U. sorgulanmak üzere Terörle Mücadele Şubesi'ne götürüldü
- Antalya'nın Kemer İlçesi'nde ise kendilerini HDP'li olarak lanse eden 5 kişilik grup vatandaşlar tarafından kovalandı. Antalya merkez'e varılmasıyla beraber ise grubun Antalyaspor altyapı sorumluları olduğu ortaya çıktı. Koşuyu 35 dakikanın altında tamamlayan 18 yaş altı gençler, kulüple birlikte yarın ilk antrenmanlarına çıkmak üzere seçildi.
- Giresun Çaydibi sakinleri de güne denizde HDP tabelası görüldüğü haberiyle başladılar. Uzun bir süre boyunca ellerine geçirdikleri irili ufaklı taşları denize doğru fırlatan vatandaşlar, gün sonunda Ordu-Giresun arasında yapımı devam eden havalimanının deniz doldurma çalışmasına verdikleri katkıdan ötürü plaketle ödüllendirildi.
- Yozgat Sorgun'da seçim çalışmalarını sürdüren siyasi partiler, muhtelif yerlerde astırdıkları HDP tabelalarını taşlatarak seçmenlerin güvenoyunu aldı. ilçelerinde HDP teşkilatlanması olmamasına rağmen diğer yerleşim birimlerinden geri kalmayan Sorgun, seçime en hazır ilçelerden biri durumunda
- Akhisar'da şube açmak isteyen HD iskender, henüz tabela yapımında aldığı tepkiler sebebiyle beldeden çekilme kararı aldı.
- Milas HDP teşkilatı tarafından ilçe binasına asılan tabela, bizzat HDP Eşbaşkanı Saliha Deren tarafından taşlanarak indirildi. Eylemin ardından vatandaşlar tarafından uzun süre alkıişlanan Deren, partinin Milas'ta gördüğü ilgiden memnun olduğunu ifade etti.
- Aydın Merkez'de ilçeler bazında artan talebi karşılayabilmek için eski yıllardan kalan demokrat parti tabelalarına ""h"" harfinin eklenmesi çalışmaları sürüyor.
- Gurbetçi vatandaşlarımızın seçim sürecinde rahat etmelerini sağlamak amacıyla Kapıkule sınır kapısına da HDP tabelası konuldu. Pasaport kontrolünün ardından tabela taşlayan gruplar, vatandaşlık görevlerini yerine getirmenin mutluluğuyla ikamet ettikleri ülkelere doğru hareket ettiler.",satiric
"18 senedir Eminönü’nde esnaflık yapan ve Bölge halkı arasında “Allah günah yazmasın Hasan” olarak tanınan Hasan Tornalı’nın Fatih Belediyesi tarafından tarihi yarımadanın silüetini bozduğu gerekçe gösterilerek 30 gün içinde Eminönü’nü terk etmesi istendi. Karar sonrası mikrofonlara bir açıklama yapan Tornalı, Belediyenin son 5 sene içinde ard arda verdiği 16 idari para cezasının ardından böyle bir kararın sürpriz olmadığını belirtirken, “Ben de durumun farkındayım tamam, ama yani o zaman bu mantıkla nereye gidersem oranın silüeti bozulacak. Eminönü kazansın da Nişantaşı mı kaybetsin? Tophane mi kaybetsin? Oradakilerin ne günahı var?” sözleriyle hukuk mücadelesini sonuna kadar sürdüreceğinin sinyallerini verdi.
Belediyenin uzaklaştırma kararına saygı duyduğunu söyleyen Tornalı, hukuk mücadelesini sonuna kadar sürdüreceğini belirterek “Koca yarımadanın silüetini bozacak kadar tipsiz olmaktan ben de çok memnun değilim ama bunun çaresi sürgün müdür?” ifadelerine yer verdi. Konuşmasına, kendisi kürsüye çıkar çıkmaz öğürerek salonu terk etmek zorunda kalan 3 gazetecinin çıkışını bekledikten sonra devam eden Tornalı, civarda esnaflık yapan diğer arkadaşlarının fotoğraflarını da basın mensuplarına gösterdikten sonra şu ifadelere yer verdi:
“Yani benim kadar değil elbette ama, buyrun Lokantacı Hayri usta. Şu burun silüeti bozmuyor da ben bozuyorum öyle mi? Bir bakın hele… Buyrun Kuyumcu Necmi… Ahaha resmen sol kulağının yarı çapı, sağa göre 2 cm daha büyük. İnanmayan ölçsün… Yanlış anlaşılmasın, bu arkadaşlar da gitsin o zaman demiyorum. Kimsenin ekmeğinde gözümüz yok ama bu adamlar bir şekilde burada ticaret yapabiliyorsa, benim de yapabilmem lazım. Ha aynı karar bunlara da uygulansın, bir saniye durursam şefesizim...”
Sultanahmet esnafı ise, Hasan Tornalı’nın bölgeyi terk edeceği günü adeta iple çekiyor. Sultanahmet’i Yaşatma ve Esnaf Dayanışması Derneği Başkanı İbrahim Kartaldelen, ülkenin tanıtımı ve Sultanahmet’in tarihi dokusu gereği alınan kararın son derece doğru olduğunu ifade ederken, Tornalı'yı bir kez gören turistin bir daha semte uğramadığını dile getirdi.
Tornalı’nın dükkanı civarında özellikle lokantaların kesinlikle barınamadığını söyleyen Kartaldelen; “Bir de yani dükkanda da durduğu yok ki, her yere kafasını sokuyor. Nereye bir fotoğrafçı, nereye bir belgeselci, dergi falan gelse bu arkadaşın kafası direkt karede. Olmuyor. Sultanahmet'i de geçtim, ülkemiz yanlış tanıtılıyor” sözleriyle, koskoca tarihi yarımadanın Hasan Tornalı’nın şekilsiz koca kafasıyla anılmayı hak etmediğinin altını çizdi.
Aldıkları kararın sonuna kadar arkasında olduklarını söyleyen Fatih Belediyesi basın sözcüsü Onur Türler ise uzaklaştırma kararı öncesinde Tornalı'yla defalarca uzlaşmayı denediklerini, kendisine halihazırda zaten çirkin ve silüet anlamında kaybedecek bir şeyi olmayan Esenyurt, Bağcılar, Ümraniye gibi semtlerde kirası Fatih Belediyesi'nce ödenmek üzere dükkan bile teklif ettiklerini vurgulayarak, bu konuda vicdanen rahat olduklarını ifade etti. 
Belediye olarak Hasan Tornalı’nın restorasyonundan, tıraşlamaya her türlü opsiyonu değerlendirdiklerini ama bir türlü sonuç alamadıklarını söyleyen Türler, konunun bundan sonra yargıya intikal ettiğini belirtirken son olarak şunları söyledi:
“Parası neyse verelim estetik mestetik bi şey ol dedik, onu da kabul etmiyor. Elbette ki kimseyi dış görünüşüne göre yargılamıyoruz. Bu değil belediyemizin, kimsenin haddine değildir. Ancak bu durum başka. Bu durum istisnai… Şöyle bir bakın Allahınızı severseniz, yargılanmayacak gibi mi? Turisti falan bir kenara bırakalım, orada her sabah bu adamı görerek dükkan açmak zorunda kalan onlarca insanı düşünün… Şirin Sultanahmet’imizin bereketi kaçtı yemin ediyorum...""",satiric
"Son 3 yıl içerisinde katılmak zorunda kaldığı 64 düğün ve akabinde gelen 26 doğum haberi nedeniyle bütçesinde ciddi gedik açılan Burak Tarhan(32), evine ulaşan 7. davetiyenin ardından iflasını ilan eden ilk isim oldu. “Maalesef çeyrek altın bataklığına saplandım. Bugüne kadar dişimden tırnağımdan arttırdığım ne varsa arkadaş düğününe gitti. Keşke kumar oynasaymışım, keşke karıya kıza yedirseymişim” sözleriyle iflasa giden süreci özetleyen Tarhan’ın basın toplantısında öfke ve hüzün vardı...
Yaz Düğün Sezonu’nun ilk mağduru Burak Tarhan, bugün düzenlediği basın toplantısıyla iflasını istedi. “Evet dostlar, buraya kadarmış. Deniz bitti... Buyurun son 3 çeyrek altınlık param kaldı, daha şimdiden evde 7 davetiye var. Hesap ortada...” sözleriyle durumunu açıkça ortaya koyan acılı genç, çeyreklerin sahiplerini kurayla belirleyeceğini duyurdu. Yakın çevresinin yaklaşık 3 yıl önce evlenmeye başladığını, bu süreçte dünya üzerinde ordövr tabağına en ciddi yatırımı yapanın kendisi olduğunu belirten Tarhan, iflasa götüren süreci engellemek için verdiği umutsuz mücadeleyi ise şu sözlerle aktardı:
“Birçok düğünde gelinin yakın arkadaşı, damadın kuzeni demeden önüme gelene olabilecek en çirkin şekilde yazdım ki şöyle güzelce adım çıksın. Bekledim ki 'bırak ya o abazayı, ağzımızın tadı kaçmasın' desinler ama olmadı. Takacağım çeyrek altın her defasında benim çirkefliğime galip geldi... O altın kesesine kendi çeyreğimi bırakırken el çabukluğuyla ordan bir şeyler aldığım da oldu, olmadı değil. Yalnız şansıma hep gram altın denk geldi, onda da zarar ettim... Ayrıca aklıma gelmişken hangi şerefsiz çeyrek almaya kıyamayıp gram getiriyorsa onun da Allah bin türlü belasını versin”
3 yıldır süregelen arkadaş düğünlerinde, ilk evlenenlerin hızla üreyerek çocuk sahibi olmalarını da eleştiren Tarhan, “Yani maşallah daha dün düğününde halaya durduğum insanlar patır patır doğurdu. Hadi düğün tek gün, babaannem öldü der gitmezsin. Çocukta n'apıcan? O velet büyüyünceye kadar illa bir gün karşına çıkacak” sözleriyle yaşadığı acıları aktardı. Altın taktığı bebeklerden birinin küvezde ölüm haberini almasının ardından çeyreği geri almaya çalışırken yaşanan arbedeyi de aktaran mağdur genç, “Yani maalesef, ölü yatırım derler ya... tam olarak öyle kaptırdık o çeyreği de. Giden can da, giden çeyrek de bir daha geri gelmedi...” dedi.
Yaptığı hesaplamalara göre, bugüne dek düğün ve bebek doğumlarına harcadığı parayı çıkartabilmek için yaklaşık 1.5 yıl önce evlenmiş olması gerektiğini belirten Tarhan, şu andan itibaren kendi evliliğinin bile ev ve düğün harcamaları düşünüldüğünde durumu artıya çeviremeyeceğini kaydetti. “Düğün falan yapmadan geçici olarak bir bebek kiralayıp onu doğurdum diye yutturabilirsem ancak o şekilde...” dediği esnada telefonu çalan gencin yüzü, arayanın yakın arkadaşlarından biri olduğunu görmesiyle birlikte iyice asıldı.
Konuşma esnasında “Efendim Feritçim? Nasıl? Duygu mu hamile? Evlenmeye karar verdiniz? Haziran gibi? Anladım abi... Ben dönücem sana...” dediği duyulan genç, telefonu kapamasının ardından “Hadi buyrun, hem hamile hem düğün... İyice artık yani... Müsadenizle ben rastgele bi düğün basıp etrafa ateş edicem sanırım” şeklinde izin isteyerek basın toplantısından ayrıldı.",satiric
"Ankara 10.Ağır Ceza Mahkemesi tarafından 12 Eylül Davası sanıkları Kenan Evren ve dönemin Hava Kuvvetleri Komutanı Tahsin Şahinkaya’ya müebbet hapis cezası verilmesinin ardından avukatların zorlu açıklama süreci başladı. Evren ve Şahinkaya’nın evlerine ulaşan avukatları, yaşları hayli ilerlemiş iki emekli askere verilen cezaları anlatmakta güçlük çekerken, Kenan Evren’in sık sık “Kimsiniz siz evladım... Rüstem Paşa'nın torunu mu? Maşallah büyümüşsünüz” sözleriyle konudan uzaklaştığı dikkat çekti. Mahkemeden çıkan “rütbelerinin sökülmesi” kararı ise, Tahsin Şahinkaya’nın emmekte olduğu apoletlerinin henüz elinden alınamaması nedeniyle uygulanabilmiş değil.
Bugünkü duruşmanın ardından, mahkemenin verdiği kararı açıklamak için Kenan Evren’in yanına giden avukatları, emekli orgenerale darbe yaptığını hatırlatma konusunda hala mesafe alabilmiş değil. Avukat Sinan Ayur, yaptığı ilk açıklamada yanında getirdiği fotoğraflar ve Can Dündar'ın 12 Eylül Belgeseli’nin de bir işe yaramadığını, Evren Paşa’nın sık sık “Çocuklar, geçin bunları geçin... Size Balkan Harbi’ni anlatayım. Ben o zaman çakı gibi bir albayım...” şeklindeki sözlerle konunun anlatılmasına müsaade etmediğini belirtti. Ayur, “Paşam, temyize gidelim mi?” teklifinin ardından bir anda sevince boğulan Kenan Evren’in mayosunu giyip hazırlandığını kaydederek, “Temyize gidelim, ayaklarımı sokucam kıyıdan diyip duruyor” sözleriyle yaşananları aktardı.
Kenan Evren'in verilen ceza karşısında çok üzgün olduğunu da dile getiren Avukat Sinan Ayur, “Yani inanın tüm bu hareketleri üzüntüden. O da böyle bir şeyi beklemiyodu, en azından bu karar alınmadan ölmeyi umuyodu ama Allah'ın takdiri işte” derken, rütbe sökülmesi için hiç değilse 100 yaşının beklenebileceğini de sözlerine ekledi. “Yani 100'ün bir adı var, görkemli bir törenle rütbeleri sökülürse kendisinin de bu duruma çok bir tepki göstereceğini zannetmiyorum” diyen Ayur, aslında Kenan Evren'in şu halde pek bir şeye tepki gösteremeyeceğini de içtenlikle kabul etti. Avukatının açıklamaları sırasında araya giren Kenan Evren ise, “Noluyor orada yine? 5. BÖLÜK!!! İçtima pozisyonuna geç!!!” şeklinde bağırarak, avukatını ve gazetecileri tek sıra halinde dizdi.
Dönemin Hava Kuvvetleri Komutanı Tahsin Şahinkaya cephesinde de benzer gelişmeler yaşandı. Şahinkaya’nın avukatı İhsan Özdövenli, 89 yaşındaki emekli orgeneralin şu an hava kuvvetleriyle olan bağlantısının yalnızca beslenmesi esnasında bakıcısının söylediği “Uuuuv uçak geliyo aç bakalım ağzını Tahsin” cümlesinden ibaret olduğunu belirtti.
Türkiye gibi bir ülkede, darbe yapanların gerçek anlamda yargılanabilmesi için orgenerallik yaşının 14’e çekilmesi gerektiğini hesapladıklarını kaydeden Özdövenli, tüm bu sözlerinin cezadan kaçınma gibi algılanmaması gerektiğinin altını çizdi. “Bakın müvekkilim bu cezayı aslanlar gibi çeker, öyle kaçma falan olmaz. Zira kendisi yaramazlık yaptığında ceza paspasında tam 5 dakika durabiliyor. Hatta gidip biz kaldırmazsak ömür boyu orda durur yani. Dolayısıyla o açıdan endişemiz yok” diyen Özdövenli, son olarak rütbelerin sökülmesi kararının uygulanabilmesi için emekli orgeneralin emmekte olduğu apoletleri, çikolatayla kandırıp alabilmek için sözlerine son verdi. ",satiric
"2010 yılında Balyoz Darbe Planı davası kapsamında tutuklanarak Türk demokrasisinin gelişmesine önemli katkıda bulunan bir çok üst rütbeli ordu mensubu, bu kez de geçtiğimiz günlerde haklarında verilen tahliye kararıyla demokrasiye hizmet etmenin haklı gururunu yaşıyor. Sanıklardan Kurmay Albay Muzaffer Partalı, cezaevi çıkışında yaptığı açıklamada ""Açıkcası böyle bir başarıyı beklemiyorduk. İçeri de girsek dışarı da çıksak farketmiyor, ne yapsak demokrasiye hizmet oluyor. Bizim için de sürpriz oldu..."" sözleriyle yaşadığı mutluluğu aktardı.
Kurmay Albay Partalı, Silivri Cezaevi çıkışında ailesi ve sevenleriyle hasret giderirken, basın mensuplarına çarpıcı açıklamalarda bulundu. Yeni ve demokratik bir Türkiye yolunda tutuklanmasının ardından 4 yıl sonra bu kez daha yeni ve daha demokratik bir Türkiye için tahliye edilmesinin kendisi dahil herkes için sürpriz olduğunu ifade eden Partalı, şöyle devam etti:
""Bu mesleğe başlarken amacım ülkeme hizmet etmekti tabii ama benim aklımda daha ziyade ateşli silahlarla dosta güven düşmana korku salmak, yatıp kalkıp sürünmek gibi şeyler vardı. Bu şekilde hizmet etmek de güzel tabii de aslını isterseniz pek de bir şey yapmadım gibi geliyor. Gir dediler girdim, 4 sene yattıktan sonra çıkabilirsiniz dediler çıktım, o arada benim sayemde demokrasi gelişmiş. Biraz daha gelişecekse yine girer çıkarım ama aynı yer aynı kadro olursa daha iyi tabii...""
Ankara Balgat'taki evinde basın mensuplarını ağırlayan Emekli Tümgeneral Halit Teper ise, emeklilik döneminde ülke demokrasine hizmet etmenin ayrı bir şans olduğunu dile getirdi. Teper, ""Genelde bizim mesleğin emeklileri en fazla apartman yöneticisi olarak ülkeye hizmet etme imkanı buluyor. Önemli bir bölümümüz de maalesef Fenerbahçe Orduevi'nde okeye terk ediliyor. Bu tip yöntemlerle o insanlar da demokrasimize kazandırılabilir bence. Cezaevi'nde hayatını kaybeden olursa o da şehit kontenjanına yazılır. O yaştan sonra bir daha nerde gelecek öyle bir şans?"" sözleriyle uygulamadan duyduğu memnuniyeti vurguladı.
Konuyla ilgili olarak hükümet kanadından ilk açıklama ise Ak Parti basın sözcüsü Hüseyin Çelik'ten geldi. Çelik, 12 yılda darbelerle mücadelede önemli tecrübeler edindiklerini belirterek ""Böyle söyleyince biraz saçma gelecek biliyorum ama askerler tutuklanırken ayrı, salıverilirken ayrı demokrasi mücadelesi verdik. Vermişiz yani... Biz bile farkında değiliz artık, bazı şeyler refleks haline geldi demek ki"" derken, ileri demokrasi mücadelesinde uyguladıkları ""bi gir çık yapalım"" sisteminin dünyaya örnek olduğuna dikkat çekti. Çelik, şu an için ortalama 4-5 yıllık bir tutukluluk süresiyle bu demokratikleşmenin sağlandığını belirtirken, bu süreyi kademeli olarak önce 12 aya, ardından 5.5 aya indererek demokrasi yolunda daha seri adımlar atılacağını da sözlerine ekledi.
Gelişmelerin ardından resmi internet sitesinden bir açıklama yayınlayan Genelkurmay Başkanlığı da, bundan böyle kışlalarda verilecek disiplin koğuşu cezalarının suç ne olursa olsun hükümete karşı darbe girişimi kapsamında değerlendirilmesi için gereken çalışmaların başlatıldığını duyurdu. Yeni uygulamayla, halk arasında ""disko"" olarak da bilinen cezaya çarptırılan er ve erbaşların koğuşta kaldıkları sürede de vatana hizmet etmeye devam edecekleri vurgulanırken ""Bu sayede ordumuzdaki en alt rütbeli askerimiz bile elinden geldiğince demokrasiye bir tuğla koymuş olacak. Artık 3 gün olur 1 hafta olur neyse..."" ifadelerine yer verildi.",satiric
"Geçtiğimiz hafta kurucu üye İtalya'dan gelen olağanüstü toplanma talebinin üzerine Bologna'da bir araya gelen Akdeniz Ülkeleri Kültürel İşbirliği Platformu'ndan Türkiye'ye yönelik kısmi kınama kararı çıktı. Ev sahibi İtalya'nın toplantı gündemini “Türkler’in bir anlık sinirle yenen her halttan sonra ‘Neticede Akdeniz insanıyız yaa’ demesi sizin de gücünüze gitmiyor mu?” olarak belirlediği büyük buluşmada, Cebelitarık'tan Ege'ye geniş bir yelpazede Akdeniz ülkelerinin Türkiye’ye ilişkin olumsuz eleştirileri masaya yatırıldı. Sırf Akdeniz’e kıyısı var diye Türkiye’nin bu rahatlığının kabul edilemez olduğu görüşünde birleşen üyeler, toplantıda bulanan Türk temsilcisini de konuşturmadı.
Platforma olağanüstü toplanma çağrısını yapan İtalya, oturumda da ilk sözü alan ülke oldu. İtalya sözcüsü Gennaro Carluccio, “Aniden sinirlenen, kafasına briyantini basan, ortalıkta ‘Akdeniz insanıyım’ diye dolanıyor arkadaş. İtliğin, serseriliğin adı Akdenizlilik olmuş. Allah aşkına soruyorum, kaç tane maki gördünüz ya?” diyerek başladığı konuşmasında sık sık Akdenizliliğin birçok toplum tarafından yanlış anlaşılmasından yakındı. “Tamam, bizler biraz ateşli insanlarız ama 'Abi komşumu doğradım geçen dayanamadım ya, ne de olsa serde Akdenizlilik var' gibi durumlarla karşılaşıyoruz. İnsaf artık. Biraz güneye inince 53 derece sıcağı yiyip ne yaptığını bilmemek değildir arkadaşlar Akdenizlilik” sözleriyle önemli eleştirilerde bulunan Carluccio, üye ülke temsilcilerinden yoğun alkış aldı.
İtalyan sözcüsünün ardından söz alan İspanya temsilcisi Xavier Heperanto ise, Türkiye’ye yönelik eleştirilerini dile getiren bir başka isim oldu. Yanında getirdiği bir yerel gazete kupürünü üyelerle paylaşan Heperanto şöyle devam etti:
“Buyrun, Türkiye’nin Akdeniz Bölgesi olarak adlandırdığı yerden bir şehir; Osmaniye. Haberimiz ne diyor? ‘Osmaniyeli çılgın aşık, evlilik teklifini reddeden kızı kaçırdı. Jandarmanın ele geçirdiği O.B. sorgusunda ‘Neticede Akdeniz insanıyız, aşk insanıyız dedi...'. Şimdi de müsadenizle size Osmaniye'nin yerini göstereceğim. Gördüğünüz gibi harita bitti hala doğuya doğru gidiyoruz. Al buyur, bu adam da kendine Akdenizli diyor Venedikli de. Bu kadar kolay mı ya bu işler?” 
Konuşmaların ardından eleştirileri yanıtlamak üzere söz isteyen Dışişleri Bakanlığı Müsteşar Yardımcısı Bekir Başmakçı ise hayli zor anlar yaşadı. Başmakçı, kürsüye yöneldiği esnada salondan yükselen “Sayın başkan, kimlik kontrolü yapılsın”, “Kütüğe bakın başkanım”, “Akdenizli mi görelim” bağırışları nedeniyle kimliğini göstermek zorunda kaldı. Afyonkarahisarlı olduğu ortaya çıkan Başmakçı’ya yönelik protestolar bir anda artarken, Müsteşar Yardımcısı’nın “Ya nüfusa öyle yazmışlar da... Anne tarafım Rodos göçmeni benim. Afyon da İç Ege sayılır zaten, Ege Akdeniz'den sayılmıyor mu?” sözleriyle kendini savunmaya çalışması da salondaki tansiyonu düşürmeye yetmedi.
Artan gerginlikle beraber ön sıradaki Yunanistan heyetine kürsüde bulunan bardağı fırlatan Başmakçı’nın “Sayın başkan... Lütfen... Bakın ben Akdeniz insanıyım, oluyor böyle, kusuruma bakmayın” şeklindeki sözleriyse platform açısından bardağı taşıran son damla oldu. Salondan zorla çıkarılan Başmakçı’nın “Alayınız gelsin lan Afyon’a, sucuk kangalıyla bir bir dövmezsek adam değiliz şerefsizler... Afyon olum bu, Akdeniz’in Paris’i... Mecbur bir gün yolunuz düşecek, illa ki mola vereceksiniz orda” sözlerinin ardından platform, Türkiye’yi kısmi kınama kararı alarak, diğer konuları görüşmek üzere kapılarını basına kapattı.",satiric
"Ramazan Bayramı’nın yaklaşmasıyla beraber “Maaşlar önceden yatar mı acaba ya?” sorusuna kilitlenen Türkiye, Gazze saldırıları, cumhurbaşkanlığı seçimi ve paralel yapı operasyonu gibi yoğun gündem maddelerinden hızla uzaklaştı. Ülke çapında hemen her firmada maaşların konuşulan tek konu haline gelmesi nedeniyle sinirler hayli gerilirken, uzmanlar oluşan tansiyonun mutlak suretle düşürülmesi gerektiğini belirtiyor. Denek gruplar üzerinde yapılan çalışmalarda da sonuçlar negatif; Türkiye Psikiyatri Vakfı’nın Tayyip Erdoğan mitingi, Demba Ba’nın karşılanma görüntüleri ve ‘Kate Upton sahillere indi’ videosu izlettiği 120 kişide hiçbir beyin fonksiyonu gözlenemedi.
Türkiye Psikiyatri Vakfı, Ramazan Bayramı’na sayılı günler kala ülkede giderek yükselen ‘maaş tansiyonu’na açıklık getirmek üzere bugün öğlen saatlerinde bir basın toplantısı düzenledi. Her geçen gün artan “Acaba maaşlar yatar mı?” geriliminin başta ruh sağlığına ve ardından ülke ekonomisine ciddi zararlar verdiğinin altını çizen Türkiye Psikiyatri Vakfı Başkanı Prof. Dr. Kayhan Elimler, toplumsal olarak bir çıkmaza sürüklenildiğini kaydetti. “Valla en son İsrail’i protesto mitinginde bir konuşmacı ‘Bu İsrail’in maaşını kim ödüyor? Kim?’ dedikten sonra kitle ‘Bi saniye ya, maaşlar nooldu hakkaten?’ diyerek sessizce dağılmış. Durum bu” diyen Elimler, acilen önlem alınmaması halinde gerilimin bir patlamaya dönüşebileceğine dikkat çekti. 
Son 3 gündür 25-35 yaş arası 120 deneğe yaptıkları test sonuçlarını da kamuoyuyla paylaşan Prof.Kayhan Elimler, Tayyip Erdoğan mitingi, Demba Ba’nın karşılanma görüntüleri ve ‘Kate Upton sahillere indi’ videosu izlettirilen hedef kitlenin beyin fonksiyonlarında hiçbir kıpırdanma olmadığını belirtti. Durumun sanıldığından daha ciddi olduğunu ve en kısa sürede maaşlar konusunda bir şeyler yapılması gerektiğini vurgulayan deneyimli psikiyatrist, konuşmasına şu sözlerle devam etti:
“Ne zaman ki bu deneklere ‘Maaşlar cuma yatabilirmiş, öyle bi söylenti var' diyoruz, o andan sonra adamları tutabilene aşkolsun… Hepsi 9 saatlik otobüs yolculuğunda çok kakası gelmişçesine bir huzursuzluk ve telaşla doluyor. Yazık bunlar da insan, yatırmayacaksanız da yatırmayacağız deyin… Aralarında yaşlısı var, hastası var… Böyle devam ederse iş çok başka yerlere gidecek…”
Prof. Dr. Kayhan Elimler’in sağduyu çağrısının ardından şirketlerin atacakları adımlar merakla beklenirken, gerilimden ajanslara yansıyan kimi örneklerse şöyle:
 2 haftadır ardı arkası kesilmeyen ""Maaşlar yatacak mı? Ne zaman yatacak? Hepsini mi yatıracaklar? En azından bayram öncesi birazını verseler?"" sorularından bunalan muhasebe departmanı çalışanı Cansu Bekrem, çalışanların bordolarını yaktıktan sonra şirketin tüm parasını Ekmeledin İhsanoğlu'nun seçim kampanyasına bağışladı. Şirket yetkililerinin İhsanoğlu'na ulaşma çabaları sürerken, çalışma arkadaşları tarafından darp edilen Bekrem henüz hayati tehlikeyi atlatabilmiş değil...
 42 senelik tecrübeli banka müdürü Mustafa Kocayürek ""Bayram öncesi yatacak"" ile ""Muhtemelen bayramdan sonraya kaldı"" açıklamalarına daha fazla dayanamayarak kalbine yenik düştü. Genel Müdürlük, Kadir Gecesi vefat eden Kocayürek'in ailesine Allah’tan sabır dilerken, maaşlar hakkında henüz bir açıklama yapılmış değil.
 Samsun'un sevilen yerel televizyon kanalında dün gece yayınlanan ""Dünya Gündemi"" isimli programda 5 dakika kadar İsrail, Ukrayna ve ABD masaya yatırılırken, kalan 55 dakika boyunca bayramdan önce maaşları ödemenin dünya uygarlıklarına katkısı konuşuldu. Kanal çalışanları, 2 gün boyunca programın tekrarını yayınlayacak...
 Beşiktaş armasına konmuş kartal dövmesi yaptırmak isteyen müşterisinin sırtına IBAN numarasını kazıyan çalışanın iş akdi feshedildi.
 Maaş endişesi nedeniyle 4 gündür sağılmayan 2 ineğin infilak ettiği firmada gerginlik sürüyor...
 Bayram öncesi ödeme taleplerini ""Şimdi para düşünecek zaman mı mübarekler?"" diyerek reddeden dershane yöneticisi, çalışanlar tarafından, ""paralel yapı mensubu"" olarak ihbar edildi.",satiric
"Bu sabah Taraf gazetesi tarafından ortaya atılan ""Tutsaklara karşılık Süleyman Şah Türbesi IŞİD'a verilecek"" şeklindeki şok haber, Dışişleri Bakanlığı tarafından kesin bir dille yalanlandı. Önce internet sitesinden yapılan açıklama sonra da Basın Sözcüsü Kamuran Aydilen aracılığı ile kamuoyunu aydınlatan Dışişleri Bakanlığı, ""Ortadaki yanlış anlaşılmaları gidermek için söylüyoruz, Süleyman Şah Türbesi'nin yıkılarak yerine AVM yapılması konusunda IŞİD'le görüştüğümüz doğru. Neticede türbe yıkımında kendilerinden daha tecrübeli bir ekip yok. Ancak bunun dışında herhangi bir pazarlık söz konusu değil"" ifadeleri ile iddiaları reddetti.
Bakanlık binasında gazetecilerin sorularını yanıtlayan Bakanlık Sözcüsü Aydilen, türbenin yıkım ihalesi için IŞİD ile pazarlık masasında oturulduğunu itiraf ederken, konunun rehinlerle doğrudan bir ilgisi bulunmadığını ise şu sözlerle savundu:
""Arkadaşlar 12 yıllık iktidarımızda artık bizi biraz tanımış olmanız lazım. Bütün dünya bilir ki biz, öyle 49 kişi için bir karış toprak vermeyiz. Hele de öyle bir toprağı, tam kupon arazi orası, deli misiniz ya? Mümkün mü böyle bir pazarlık? Türbeyi de geç, sırf arsası 4 milyar dolar eder. Orada nöbet tutan askerlerimize de sorduk, çevrede başka AVM de yokmuş. 'Çarşı izninde gidecek yer bulamıyoruz' diyorlar. Şu inşaat bir başlasın, Allah'ın izniyle para basacak orası...""
IŞİD'ın özellikle türbe yıkım işinde uzmanlaşmış, işlerini severek yapan ve sahiplenen bir örgüt olduğunun altını çizen Basın Sözcüsü, ""Şu an bizden haber bekliyorlar, tamam dediğiimiz anda havanlarla falan girişecekler. Alimallah 1 saatte taş üstüne taş koymayız dediler. Rehineler konusunu öyle özel olarak konuşmadık ama o konuda bir jest yaparlarsa biz bunu geri çevirmeyiz elbette. Neticede birlikte iş yapan insanlarız, yarın öbür gün başka yıkım ihaleleri de olur... Bunları da değerlendireceklerdir"" ifadelerine yer verdi. 
Mevcut anlaşmanın devletin kasasından bir kuruş çıkmadan halledileceğinin üzerinde duran Aydilen, yapılması planlanan AVM'nin detaylarını da basın mensuplarıyla paylaştı:
""Bakın buradan bööyle şimdiki türbenin kubbesi şeklinde bir tavan geliyor. Orası food court olacak... Alt katta SHAH'S SPORT adında bir fitness salonu ve atış poligonu var. Ta buraya kadar da meydan, forum mantığı gibi düşünün siz. Şimdi tabii aklınıza hemen ulaşım işi geliyor... Onu da düşündük. Hızlı treni 2017'de Marmaray'la Halkalı'ya bağladıktan sonra, Halkalı Ankara arası 4.5 saate inmiş olacak. Ankardan da ring seferiyle tak Halep'tesin. Son olarak Halep - Karakoza arası İDO'nun motorlarına binecek vatandaşlarımız anında AVM'de olacak. Bu kadar basit. Ayrıca oradaki askerlerimizi de özel güvenlik ve otopark görevlisi olarak AVM'de istihdam etmeyi düşünüyoruz. Gördüğünüz gibi bu projede kaybeden yok...""
Bir soru üzerine Suleymanium AVM'yi, yaşasaydı Suleyman Şah'ın da takdirle karşılayacağını sözlerine ekleyen Dışişleri Sözcüsü, son olarak şunları kaydetti:
""Yani düşünün tarihe geçmiş bir şahısınız, arkanızda bir tanecik kullanılmayan türbe kalıyor. Ne sineması var, ne otoparkı... Böyle mi anmalıyız ecdadımızı? Ayrıca son dönemde biliyorsunuz TOKİ'nin mevcut tarihi yapılar etrafında çeşitli çalışmaları mevcut. Sosyal medyada tarihi kümbetle iç içe geçmiş yurtlarımız büyük ilgi gördü. Bu şekilde alışveriş keyfini manevi iklimle birleştiren bir çalışma halkımızın da ilgisini çekecektir..."" ",satiric
"2014 yılının ilk 8 ayında gerçekleşen trafik kazaları, doğal afetler, işçi ölümleri ve kadın cinayetleri sayesinde kişi başına düşen milli gelirdeki %2,57'lik artış Başbakanlık'ta memnuniyetle karşılandı. Son olarak dün Avcılar'daki üst geçitin yıkılması ile ülke refahının bir miktar daha arttığını dile getiren Başbakanlık Müşaviri Nurullah Ongunay, ""Her fırsatta bize Yunanistan'ı örnek verenler adamların nüfusuna baksın. Taş çatlasın 12 milyon. O kadar az nüfusumuz olsa şimdiye hepimiz ihya olmuştuk be ihya!"" derken, Avcılar'daki kazada ölü sayısının beklenenin altında kaldığını da üzülerek itiraf etti.
Başbakanlık tarafından haftalık olarak yapılan bilgilendirme toplantılarının dünkü ana gündem maddesi beklenmedik ölümlerin ekonomiye yaptığı olumlu katkı oldu. Basın mensuplarının karşısına TÜİK Başkanı ile birlikte çıkan Başbakanlık Müşaviri Nurullah Ongunay öncelikle Avcılar'daki kazada ölenlere rahmet dilerken, ""Biliyorsunuz çok acı  bir kaza oldu maalesef... Maalesef diyorum zira ilk başta 2 ölü olarak gelen haber saatler içinde 1'e düştü. Ordan kişi başı bir kaybımız mevcut ama daha önümüzde 4 ay var. Bunu telafi edecek yeni felaketler, sürpriz facialar yaratabilecek bir ülkeyiz çok şükür"" ifadelerini kullandı.
Kişi başına düşen milli geliri arttırmak adına tüm vatandaşların elini taşın altına koyması gerektiğine dikkat çeken Müşavir Ongunay, ""Aslında çok da bir şey söylememize gerek yok. Çok şükür halkımız bir şekilde ölmek için ellerinden geleni yapıyor ama yine de uyarmak bizim görevimiz"" diyerek, sözlerine şöyle devam etti:
""Aslında kötü bir yıl geçirmedik. Her şeyden önce biliyorsunuz Soma var. Uzun yıllardır orada adım adım bir şeyler olmasını bekliyorduk. Çok şükür bu yıl halloldu o iş. Müthiş bir katkı sundular. Senenin bizim için sürpriz ismi İETT oldu. Büyük bir özveriyle hiç beklenmedik anlarda sağladıkları ölümlerle destek oldular... Şimdi 2014'te kaldı Kurban Bayramı trafiği. Orada artık her şoförümüzden özel çaba bekliyoruz. Ramazan'ı geçelim, adımızı rekorlara yazalım. Haydi Türkiye!""
Nurullah Ongunay'ın açıklamalarının ardından mikrofonların başına geçen TÜİK Başkanı Ali Can Duyar ise konuşmasına ""Bir kişinin ölümü trajedi, yüz binlercesinin ise istatistiktir"" şeklindeki sözü hatırlatarak başladı. ""Valla sayın müşavirimizin de dediği gibi, dünkü kazada sadece 1 kişinin ölmesi bizim için de trajedi oldu. Keşke sayı istatistiklere yansıyacak kadar çok olsaydı ama neyse. Yapcak bir şey yok..."" diyerek sözlerini sürdüren Ali Can Duyar, en büyük arzusunun büyük İstanbul depremini görmeden TÜİK Başkanlığı'nı bırakmamak olduğunu kaydetti.
2014 yılına ait bazı istatistiki bilgileri de kamuoyu ile paylaşan Başkan Duyar, beklenmedik şekilde hayatını kaybederek kişi başı milli geliri 11 bin dolar seviyesine çeken tüm vatanperver şahıslara rahmet diledi. ""Şu anki verilere göre günde ortalama 4 işçi ölüyor, 4 kadın ise cinayete maruz kalıyor. İyi, fakat yeterli mi? Asla... Çok daha iyisini yapabileceğimize bütün kalbimle inanıyorum"" diyen TÜİK Başkanı, tüm kötü çalışma koşullarına rağmen yaşamakta ısrar eden bazı işçileri de anlamakta zorluk çektiğini sözlerine ekledi.
Son olarak Müşavir Ongunay ile birlikte intihar etmeyi düşünenlere de seslenen Ali Can Duyar, ""Hiç çekinmeyin arkadaşlar... Köprü olur, ilaç olur, artık tamamiyle sizin keyfinize kalmış. Altı üstü iki dakikalık bir kararınıza bakar, rahat olun"" derken, daha müreffeh yarınlar için her ölümün bir başlangıç olduğunu da hatırlattı.",satiric
"Geride kalan 12 yıllık dönemde bir bir ortaya çıkan Cumhurbaşkanı Tayyip Erdoğan’ın imam hatipten sınıf arkadaşlarına bir yenisi daha eklendi. İnşaat sektöründen özel hastaneciliğe, ulaşımdan madenciliğe dek birçok alanda lider isimler çıkartan İstanbul İmam Hatip Lisesi’nin 1973 mezunlarından Recai Harman, tüm sınıf arkadaşlarına kırgın olduğunu belirttiği konuşmasında sık sık sitem etmekten geri kalmadı. “Lise bitti sonra çok görüşemedik tabi. Bunlar baya bildiğin müteahhit olmuşlar, fabrikatör olmuşlar o ara. Şimdi şimdi ortaya çıkıyo işte” diyen Harman, “Bi’ ben mi imam oldum lan??” şeklindeki çıkışıyla öfkeli olduğunu da gözler önüne serdi.
Düzenlediği basın toplantısında 1973’den bugüne dek yaşadıklarını aktaran Recai Harman, öfkeli ve hüzünlüydü. “Lise sıralarında ‘Ooo Recai gene takdirnameyi almışsın’, ‘Yoo aramızdan biri imam olacaksa o Recai’dir’ diyenlerin asıl amacını maalesef yıllar sonra anladım ben. Recai imam olsun tabii. Recai’nin ömrü köy köy dolaşmakla geçsin. Afedersiniz Recai eşşek çünkü” diyen Harman, bu yaşa kadar eline yalnızca Avcılar’da bir daire ve ikinci el bir yerli otomobil geçtiğini kaydetti. Geçen yıllar içerisinde yalnızca birkaç kez lise buluşması yapabildiklerini sözlerine ekleyen Harman şöyle devam etti;
“O buluşmalarda da ben genelde işte 7.000 hatim indirdim, 1.200 cenaze kaldırdım diye saf saf anlattıkça bunlar beni gazlamaya devam etti. Arada bir kendi içlerinde fısır fısır ihale diyorlar, yok diyorum risaledir o. Residence deyip, konsorsiyum deyip amin diyorlar, içim içimi yiyor hangi surede geçiyor bunlar, ben nasıl kaçırdım diye... Yok yere de kendimi perişan ettim o buluşmalardan döndüğüm gecelerde anlayacağınız. İşin kokusu sonradan çıktı işte”
Nice 1973 mezununun Türkiye’de önemli yerlere geldiğini fark etmesinin ardından ‘Ben ne yaptım’ sorusunu kendisine sormaya başladığını söyleyen Harman, “Valla dönüp bakınca ister istemez koca bir hiç diyor tabi insan... Bakalım, bu dünyada durum böyle, düştük bi tongaya. Ama ibadetinden duasına ciddi fark atmış durumdayım şu an hepsine. Bunun öbür tarafta illa ki etkisi olacaktır” diyerek hala umudunu koruduğunu kaydetti. Ahiret konusunda da sınıf arkadaşlarına çıkışmayı ihmal etmeyen hüzünlü imam, “Haaa bak, iş Sırat Köprüsü’ne gelince de ‘Recai elimden tut’, ‘Recaicim sırtına alır mısın’, ‘Recai bokunu yiyim’ demeyin hiç. Çok ciddi bozuşuruz” sözleriyle adeta tehdit savurdu.
Zaman zaman Tayyip Erdoğan’dan söz eden Recai Harman, “Yani tabi şimdi Uzun Adam olmuş. Lise sonun yazında boy attı demek ki, çünkü şurama gelirdi kendisi. Sorun bakalım birinci sınıfın ikinci yazılısında yatsı namazının farz dualarını kimden almış Sayın Cumhurbaşkanımız?” diyerek bugüne kadar günışığına çıkmamış kimi anılara da değindi. Harman, gazetecilerin “Peki Tayyip Bey’e bir mesajınız var mı?” şeklindeki sorusuna da, “Siz ona ‘Ne demek Recai’cim, İETT sınav açar açmaz haber vericem ben sana’ deyin, o anlar” cevabını vermesinin ardından toplantıdan ayrıldı.",satiric
"Türkiye’de her yıl Muharrem ayının gelişiyle birlikte başlayan tartışmalara, Tübitak son noktayı koydu. Sulu isteyeninden, sürekli koyu yiyenine, içinde kayısıya tahammül edemeyeninden karanfilsiz olmaz diyenine dek 2,700 denek üzerinde yürütülen çalışmalar sonucunda, herkesin yalnızca kendi annesinin yaptığı aşureyi sevmesine sebep olan kromozom tespit edildi. “Hiç birbirinizi yemeyin, olay tamamen genetikmiş arkadaşlar” açıklamasını yapan kurum, bir sonraki araştırma konusunu ise “Menemen soğanlı mı olur soğansız mı” olarak duyurdu.
Türkiye’nin kanayan yaralarından olan bireysel aşure seçimi sorununa dair bugüne dek gerçekleştirilmiş en geniş kapsamlı araştırma Tübitak tarafından sonuçlandırıldı. Bugün basın mensuplarının karşısına geçen Tübitak Deneysel Araştırmalar Daire Başkanı Hulki Ertanır, “Valla aslında araştırma önce aşureyi neden seviyoruz sorusuyla başladı. Her ne kadar yerken kendimize itiraf etmesek de resmen kuru fasulyeyle nohutla tatlı yapıyoruz arkadaşlar” sözleriyle çıkış noktalarını özetledi.
Ortaya çıkan yiyeceğe de farklı tepkiler verdiğimizi kaydeden Ertanır “70 küsür milyon adam 70 küsur milyon farklı aşure talep ediyor resmen. Birinin bayıla bayıla yediğini, diğeri kapıdan verilir verilmez çöpe döküyor. Toplumumuzu bu denli ayrıştıran başka bir sebep inanın yok” diyerek, konunun ciddiyetine vurgu yaptı.
Yürütülen araştırma kapsamında 2,700 deneğe farklı aşureler tattırıldığını belirten Daire Başkanı, özellikle uygulama sürecinin son derece sancılı geçtiğini şu sözlerle aktardı: “Hayır oturup bütün gün aşure yiyecekler, bir de üzerine para veriyoruz. Her biri ayrı kapris yaptı arkadaşlar. Üşenmeden tek tek her tabaktaki kayısıyı inciri ayıklayan deneğimiz vardı. Neyse ondan artanları da bol incirli sevenlere iteledik, ziyan olmadı en azından… Gelen her aşureyi fazla sulu bulan bir başka deneğimizi ise daha fazla tahammül edemeyen görevlilerimiz katı aşureyle dövdü… O katılıktaki aşureyi belki de ileride inşaat malzemesi olarak kullanabiliriz. Bakalım üzerine çalışıcaz...”
Yürütülen çalışmanın, aşure seçiminin tamamen genetik olduğu sonucuna ulaştıklarını açıklayan Hulki Ertanır, aşure karşısındaki davranışlarımızın bilimsel olarak bir tercih değil bir yönelim olarak anılması gerektiğinin de altını çizdi.
Tübitak olarak uzun bir süre sonra ortaya bir şey koyabilmiş olmanın huzuru içinde olduklarını sözlerine ekleyen Daire Başkanı: “Bundan sonra da çalışmalarımız devam edecek. Önümüzde en az bunun kadar ciddi görevler duruyor. Acılı olan Adana mıydı yoksa Urfa mı? Menemen soğanlı mı olur, soğansız mı? Balığa limon sıkılır mı sıkılmaz mı? Bunlar gibi insanımızı birebir ilgilendiren konulardaki araştırmalar öncelikli hedefimiz olacak” diyerek gündemdeki diğer projeleri hakkında da bilgi verdi.
Ertanır, toplantı sonunda basın mensuplarına jest olarak deneyden artan aşurelerden de dağıtırken, son olarak şunları kaydetti:
“Bunlar daha taze, yenir yani aklınıza bi şey gelmesin arkadaşlar ama çok rica edicem kapları getirin lütfen. Bilimsel malzeme, üzerime zimmetli hepsi. Ha bi de ‘Aman boş göndermek olmaz, ayıp olur’ diye düşünmeyin. Zaten aşure görmekten kusma noktasına geldik, bi de sizin annenizin saçma sapan aşuresiyle uğraşmayalım...” ",satiric
"Kısa bir süre önce Türkiye ve dünya gündeminin en tepesine oturan IŞİD, son zamanlarda yeterince ilgi görmemekten şikayetçi. Musul'daki IŞİD Karargahı'nda konuşan Örgüt Sözcüsü Şerif El Husseini, basın toplantısı düzenlemek için bile araya bir ton adam soktuktan sonra ancak 3-5 muhabirin geldiğinden şikayet ederken “Her şeyi tükettiğiniz gibi bizi de tükettiniz, meğerse bir anlık bir hevesmişiz. Artık kafa da kessek, bomba da patlatsak kimse bizi iplemiyor” sözleriyle yaşadıkları hayalkırıklığını gizleyemedi.
Bir süredir hızla değişen Türkiye gündemi içerisinde unutulup giden IŞİD, kötü gidişata dur demek için bugün sabah saatlerinde bir basın toplantısı düzenledi. Sırf bu toplantıya katılım olması için bile araya tanıdık gazetecileri soktuklarını söyleyerek konuşmasına başlayan Şerif El Husseini “Şuraya bak onca çabaya rağmen 5 kişi gelmiş. Bir tanesi zaten Balıkesir’in Sesi gazetesinin muhabiri, öbürünün Posta’da 6 tane şiiri yayınlanmış… Allah belanızı versin” diyerek tepkisini ortaya koydu. Türkiye için sadece geçici bir heves olduklarını çok geç anladıklarını belirten örgüt sözcüsü, kendilerini en çok üzen şeyin verdikleri onca mücadeleye rağmen Gangnam Style ile aynı kaderi paylaşmak olduğunu kaydetti.
Popülaritelerini hızla yitirmede yer yer kendi hataları olduğunu da kabul eden El Husseini, özellikle kafaları kesilen yabancı gazeteciler konusunda aceleci davrandıklarını vurguladı. Internete koydukları videolarda bir noktadan sonra izleyicinin kaydın sonunu çok rahat tahmin edebildiği için sıkıldığını belirten deneyimli militan, kafaları birden kesmeyip bazılarını en azından 2.sezon finaline bırakmaları gerektiğini, ancak bunun için artık çok geç olduğunu aktardı.
Bulundukları coğrafya itibariyle de bir takım şanssızlıklar yaşadıklarından yakınan Şerif El Husseini, Türkiye’de en tecrübeli terör örgütünün bile ancak 15 dakikalığına meşhur olabildiğini söyledi. Bu denli hızlı değişen gündeme sahip bir ülkede popüler kalabilmenin mümkün olmadığını belirten örgüt sözcüsü “Hayır napalım yani Osmanlıca mı öğrenelim illa? Bu Tarz Benim’e mi katılalım? Bu mu yani? Vallahi aramızdan birinin gidip Galatasaray teknik direktörü olmasını bile düşündük. Ama yok yani, hiçbir üyemize de o kadar büyük kötülük yapılmaz” diyerek çeşitli opsiyonları masaya yatırdıklarını dile getirdi.
Türkiye’de popüler oldukları ilk zamanları halen anılarında yaşatmaya devam ettiklerini belirten El Husseini, konuşmasının duygu yüklü bölümünde basın mensuplarıyla şunları paylaştı;
“Daha birkaç ay önce, bizim çocuklar Avcılar’dan otobüse binince nasıl olay olmuştu? Gizlice onların videolarını çekip 'IŞİD militanları içimizde' diye nasıl da paylaşmıştınız? Milyonlarca tık, Youtube’da rekor üstüne rekorlar… Şimdi duyuyorum, Zincirlikuyu'da daha bu sabah 3 üyemizi bırakın kameraya kaydetmeyi, metrobüse almamışlar. O hengamede binememiş çocuklar. Ezildik abi mümkün değil 5 seferdir metrobüs bekliyoruz diyorlar.Yazıklar olsun, saygınız da kalmamış IŞİD'lıya”
Bir dönem çokça konuşulan Kobane konusuna da değinen El Husseini, “Bi ara Kobane Kobane diye hepiniz konuşuyordunuz, o ara iyiydi. İnsan boş yere savaşmıyor gibi hissediyor, insanlar bizimle ilgileniyor diye daha bi şevkle savaşıyor ama şimdi hiç... Kobane'yi alsak nolacak? Kimse bizim farkımızda olmadıktan sonra afedersin Kobane'si batsın yani” diyerek bölgeye dair en ufak bir heveslerinin kalmadığını belirtti. Son olarak konuk gazetecilerden en azından “IŞİD öyle bir şey dedi ki…”, “IŞİD militanlarının maskesiz halleri”, “IŞİD’da şok istifa” tipi haberler yapmalarını rica eden El Husseini “Ya en olmadı ben mesela 4 ayda 12 kilo verdim, onu belki sağlık köşesine aldırırız ha?” diyerek toplantıyı noktaladı.",satiric
"Günlerdir yapılan uyarılara karşın halen özellikle İstanbul'da hayatı felç edecek kadar büyük bir kar yağışının olmaması üzerine gözler İstanbul Meteoroloji Bölge Müdürlüğü'ne çevrildi. Çeşitli gruplar tarafından ""N’oldu lan hani çok fena yağıyordu?"" şeklinde taciz telefonları aldıklarını belirten kurum yetkilileri konuya ilişkin sert açıklamalarda bulundu. ""En pis kar henüz yağmamış olandır, görürsünüz siz çok pis yağacak"" diyen kurum yetkilileri, dev yağışı hevesle beklemeye devam ediyor…
Yaptıkları o kadar uyarıya rağmen henüz yeterince kar yağmaması sebebiyle milyonlarca İstanbullu'yu mağdur etmekle suçlanan Meteoroloji, bugün öğlen saatlerinde bir basın toplantısı düzenledi.  ""Sabah kalkınca her yeri bembeyaz bulamadınız diye sinir yaptınız siz, biz anladık” diyen Meteoroloji Basın Sorumlusu Faruk Tanver, kurum olarak sözlerinin arkasında olduklarını vurguladı. Teknik olarak avantajın hala kendi lehlerine olduğunu söyleyen Tanver, “Bakın ne dedik biz? 6 Ocak dedik. Yani nedir bugün gece 12’ye kadar vaktimiz var. Yağacak diyorsak yağacak. Ayrıca belki de çok pis yağdı biz uyurken belediye temizledi. Bundan da tam emin olamayız yani neticede” sözleriyle Meteoroloji'nin kimseye yalan borcu olmadığının altını çizdi…
İstanbullular'ın mağdur olduğu iddialarını da cevap veren Tanver, “İki tane haspam kar yağacak diye arabasını çıkaramadı, işe taksiyle gitti diye koskoca kurumu zan altına bırakmak ayıp olmuyor mu?” sözleriyle kendilerini eleştirenlere sert çıktı. Yaptıkları uyarıların hiçbir faydası olmadıysa, trafiğe faydası olduğunu ekleyen Tanver, “Nedir yani en kötü bak çoluk çocuğu çıkarmadık, yalanla dolanla işten izin alanları evinde tuttuk, bunun da trafiğe faydası illa ki olmuştur” diyerek dolaylı da olsa İstanbullulara hizmet etmiş olmaktan duydukları memnuniyeti dile getirdi.
Toplantının sürdüğü esnada İstanbul Meteoroloji Bölge Müdürlüğü binası önünde toplanan çok sayıda lise öğrencisi ise kuruma destek verdi. Öğrenciler adına söz alan Onur Yenier: ""Olabilir, büyüklerimiz yanılmış da olabilir, ama herkes hata yapar. Biz, bugün okulları tatil olanlar şükran borcumuzu iletmek için, destek olmak için buradayız"" sözleriyle meteorolojiye sahip çıktı. Öğrenci grubu, meteorologlara ""Şimdi yarın kesin yağar mı diyosunuz? Nasıl yapalım? Siz en geç saat 5'e kadar valiliğe çok acil tedbir alınması görüşünü mü iletirsiniz? Biz buradan bir arkadaş falan mı gönderelim? Öyle de şaapabiliriz"" sorularını yöneltmelerinin ardından kurum çalışanlarına çiçek verdi…",satiric
"Katıldığı bir televizyon programında Türkiye’yle ve kendisiyle ilgili çok önemli bilgiler paylaşan Melih Gökçek, dış güçlerin bir hain planını daha ortaya çıkarttı. MOSSAD’ın kendisini tehdit ettiğini söyleyen deneyimli belediye başkanı, başına bir şey gelirse sorumluluğun da İsrail gizli servisine ait olduğunu kaydetti. Bu tür planları ortaya çıkarmadaki başarısıyla bilinen Gökçek, bugünü ise zihnini dinç tutmak için hafif bir Sudoku antrenmanıyla geçirdi.
MOSSAD’ın son derece gizli projesini ortaya çıkarabilmek için uzun süredir uğraştığını belirten Melih Gökçek, çalışmalarına ilk olarak ‘Neden hedef Melih Gökçek?’ sorusunu ortaya koyarak başladığını aktardı. “Bakın bunu kendime sordum, neden ben hedefteyim dedim. Sonra bir arkadaşım ‘Neden olmasın??’ deyince işin o kısmı çözüldü. Demek ki hedef bendim” diyen belediye başkanı, kimin kendisini hedef aldığını ortaya çıkarmasınınsa hayli meşakkatli olduğunu vurguladı.
Kendisine birçok farklı yapı tarafından tehdit gelebileceğini bildiği için tek tek herkesi incelediğini dile getiren Gökçek, süreç boyunca yoğun bulmaca tecrübesinden sık sık faydalandığını şu sözlerle ortaya koydu:
“Bakın bir ara bu işlerin arkasında CIA var gibi de geldi, Geziciler de olabilir dedim hatta... İşte orda ipuçlarını birleştirdim kendim. Şimdi bakın Geziciler, deniz gözlüğü takıp Kabataş'ta dolaşıyorlar. CIA'cılar Amerika'dan geliyor ve KGB'cilerle aynı masaya oturmuyor. MOSSAD'sa kırmızı otomobile binenler değil... Böyle olunca olay çözüldü. Hep bu tür bulmacalara aşina olmaktan işte bunlar”
Araştırmasına devam ettikçe MOSSAD ismi üzerinde git gide netleştiğini belirten Ankara Büyükşehir Belediye Başkanı, İsrail’in meşhur gizli servisine son darbeyiyse ana şifreyi çözerek vurduğunu kaydetti. Gökçek, “Arkadaşlar, aslında planlanan tezgah yıllardır ortadaymış ama tabi farklı gözle bakmak gerekiyor. Onu da biliyorsunuz bir tek ben yapabiliyorum. Sonunda çözdüm. Buyrun;
... Melih
... Osmanlı
... Soyunun
... Son
... Akıncısı
Şimdi tabi sondaki ‘D’ harfi ne diyorsunuz di mi? Ben de çok düşündüm, çok detaylı araştırdım. O ‘D’, resmen DEATH arkadaşlar... Anlamıyım diye İngilizce yazmışlar ama kimle dans ettiklerini bilmiyorlar…” sözleriyle büyük oyunu gözler önüne serdi.
Konuşmasının son bölümünde direkt olarak MOSSAD'a seslenen deneyimli Belediye Başkanı, kendisi hakkında öldürülme planı yapılmasına devam edilmesi halinde elindeki belgeleri açıklayacağını iddia etti. MOSSAD’ın hain planlar yaparken Gökçek’in elinin armut toplamadığını vurgulayan başkan, “Bunlara dair her şey elimde arkadaşlar. MOSSAD Genel Merkezi’ne suyu kuyudan almışlar, direk kaçak su. Doğalgazı kış başlarında uyanıklık edip zamsız fiyattan karta yüklemişler. Üç dönem de Emlak Vergisi borcu var. Hadi buyursunlar bakalım” sözleriyle hodri meydan diyerek her koşulda kendine güvendiğini ortaya koydu.",satiric
"Özellikle Gülen Cemaati'ne karşı yapılacak birçok operasyonu önceden ayrıntılı olarak haber vermesiyle bilinen ""Fuat Avni"" adlı twitter hesabını bu kez alt etmeyi başaran hükümet cephesinde yüzler gülüyor. İstanbul Büyükşehir Belediyesi Zabıta Ekipleri tarafından şehrin kilit noktalarındaki işporta tezgahlarına karşı eş zamanlı olarak gerçekleştirilen baskınlarda, aralarında Fethullah Gülen kitapları ve CD'leri de bulunan çok sayıda döküman ele geçirilirken, operasyon öncesi Fuat Avni hesabından herhangi bir tweet atılmamış olması ise bugüne dek paralel yapıya indirilen en önemli darbe olarak kayıtlara geçti.
Sabah erken saatlerde İstanbul’un önemli semtlerinden Beşiktaş, Kadıköy ve Üsküdar’daki işporta ve korsan kitap tezgahlarına gerçekleştirilen operasyonun ardından kameraların karşısına geçen Hükümet sözcüsü Bülent Arınç, açıklamalarına ""İşte görüyorsunuz, bu kez Fuat Avni’nin ruhu bile duymadan, tereyağından kıl çeker gibi bir operasyona imza attık. Tüm zabıta ekiplerimizi yürekten tebrik ediyorum” ifadeleriyle başladı. 
Bir soru üzerine, yapılan baskınların basit bir zabıta operasyonundan ibaret olmadığını, paralel yapıyla direkt olmasa bile dolaylı yoldan ilgili olduğunu vurgulayan Arınç, şöyle devam etti:
""Bir defa ele geçirilenler içinde bu şahsın söylemlerinin yer aldığı kitaplar da var. Arkadaşlarımız şu an o kitaplarla 'İstanbul Büyükşehir Belediyesi Zabıta Daire Başkanlığı' yazmaya çalışıyorlar. Bitince fotoğraf almanız için sizinle de paylaşacağız. Ayrıca daha geniş olarak düşündüğümüzde işportacılar normal esnaflarımıza paralel şekilde örgütlenen yapılar değil mi? Korsan CD’ciler sinema sektörüne paralel değil mi? Paralel yapı derken sadece Hükümetimize olanları kast etmiyoruz, tüm paralel uzanan örgütlenmeleri içine alacak şekilde bir tanımlama yapıyoruz” 
Konuşmasının sonunda kimliğini bilmediği Fuat Avni’ye de seslenmeyi ihmal etmeyen Hükümet Sözcüsü, ""Sözüm ona kendisi Çarşı’ya destek veriyordu. Beşiktaş sahilinde baskından habersiz onca seyyar midyeci karakola götürülürken neredeydi? Ben söyleyim, birikimlerini Bank Asya’da değerlendirmekle, parasın para katmakla meşguldü. Madem her şeyi biliyor, Pensilvanya’yı bıraksın da biraz halkla ilgilensin"" çıkışıyla değerlendirmelerini sonlandırdı.
Gerçekleştirilen baskınlar ve arkasından gelen Hükümet açıklaması, kamuoyunda ""Fuat Avni'yi bu sefer bitirdiler galiba"" şeklinde yorumlanırken, fenomen twitter hesabından akşam saatlerinde gelen açıklamalar ise kafaların daha da karışmasına neden oldu. Fuat Avni hesabından şu ana dek atılan tweetler şöyle:
1. Bank Asya yönetimine el konulmasının ardından Yezid’in bir süre rahat edeceğine inananlar fena yanıldı.
2. Yezid “paralel yapı” operasyonlarının ardı arkası kesilmeden devam etmesini istiyor.
3. Özellikle büyük şehirlerde hazırlanan dosyaların vakit kaybedilmeksizin işleme konulması yönünde kesin kararlı.
4. Yakın çevresi ve bürokratlar kendisine ortada hiçbir dosya veya delil olmadığını söylemeye çekiniyor.
5. Çözüm olarak işportacılara yapılacak sıradan bir operasyon Yezid’e, paralel yapının seyyar satıcı örgütlenmesine darbe olarak sunuldu.
6. Yezid, Zabıta Şefi Muzaffer Yılmazer’e milletvekilliği teklif etti ve operasyonların düğmesine basılması talimatını verdi.
7. Durduk yere milletveliği yolu açılan adam neye uğradığını şaşırdı.
8. Yakın çevresi seçime kadar ne halt edeceklerini kara kara düşünüyor.
9. Bülent Arınç, ""Zaten 3 dönem kuralına takılıyorum. Kim uğraşırsa uğraşsın"" diyerek istifanın eşiğinden döndü.
10. Madem öyle, o zaman yarın akşam da zenci saat satıcılarına karşı bir operasyon planlandığını söyleyeyim.
11. Bunu da ""paralel yapının Afrika koluna darbe"" diye yedirmeye çalışacaklar.
12. Allah akıl fikir versin...
13. Size de versin güzel insanlar...",satiric
"Cumhurbaşkanlığı Ekonomi Başdanışmanı Yiğit Bulut, bir süredir kamuoyunda oluşan ""Ne zaman Tayyip Erdoğan konuşsa, dolar yükseliyor""algısı hakkındaki sessizliğini nihayet bozdu. Doların yükselişinin arkasında binlerce farklı faktör olduğunu savunan Bulut, ""Ona bakarsanız Turabi de, Hilmicem de, hatta dün elenen Duygu da bir dakika olsun susmuyorlar. Doların yükselişini illa dönüp dolaştırıp Erdoğan'a bağlamak doğru değil. Bu art niyettir..."" diyerek, piyasadaki dengesizliğinin asıl nedenlerini açıkladı.
Bulut, bugün öğlen saatlerinde Ak-Saray’da düzenlediği basın toplantısı ile piyasanın gidişatını değerlendirirken, doların yükselişini Recep Tayyip Erdoğan’a bağlayanları ise sert sözlerle eleştirdi.
Ekonomiyi eskiden olduğu gibi dar bir bakış açısıyla değerlendirmenin büyük bir hata olduğunu belirterek söze başlayan Yiğit Bulut, “Bakın arkadaşlar artık dünya tek ve global bir piyasa. Dolayısı ile Dominik’te olup bitenleri de hesaba katmak zo-run-da-sı-nız! Haa ben size dün Duygu elenmeden önce de Dominik'te son durumu vereyim bak; Herkes komple açlık sınırının altında. Hem ünlüler hem gönüllüler. Dolayısıyla bu az gelişmişlik bizi de aşağı çekiyor olabilir, olamaz mı?” diyerek Türkiye dışındaki gelişmelerin de mutlaka dikkate alınması gerektiğine vurgu yaptı.
Deneyimli ekonomist, dünyada yaşanan en ufak bir gelişmenin bile kelebek etkisi ile tüm piyasaları karıştırabileceğine işaret ederek, şöyle devam etti:
“Bugün Hilmicem elense, Japonya’daki borsa etkilenir. İtalyan BBG’sinde bir kavga yaşansa, Fransa çalkalanır. Malezya’daki yemek programı finalinde adam yemeğine tuz koymayı unuttu diye Ürdün 1 ay kendine gelemedi, haberiniz yok. Bu işler maalesef böyle artık. Ancak bunu bildiği halde konuyu başka noktaya çekmek isteyenler var. Bunların maksatlı olduğunu da elbette ki biz biliyoruz. Hilmicem'in Duygu'nun üzerine kasten ve yok yere gittiğinin de farkındayız. Şimdi Turabi birinci çıktı, tamam sandığa, milli iradeye saygımız sonsuz. Sonra ne yaptı? Hilmicem'i aday gösterdi. Bakın açık söyliyim Sayın Cumhurbaşkanımız bundan rahatsız oldu. Neticede Hilmicem görevinde kalmalıydı deyip durdu uçakta. Ben Cumhurbaşkanımızın konuşmalarından çok bu atamanın doları etkilemiş olduğuna inanıyorum...""
Son olarak vesayet döneminden kalma “Psikolojik Sınır” mefhumunun da Türkiye Ekonomisi'nin önündeki engellerden birisi olduğunu iddia eden Bulut, “Ya biri çıkıp söyler mi psikolojik sınır ne Allah aşkına? Dolar 2.55’e dayandı bugün de n’oldu? Psikolojimiz mi bozuldu? Pasiflora mı içelim, anti-depresana mı başlayalım napalım?” derken, ülkede henüz dolar yükseldi diye intihar eden tek bir kişi bile olmadığının altını çizdi. 
Ekonomi Başdanışmanı Bulut'un açıklamalarının ardından gözler bu kez Acun Medya'ya çevrilirken, Acun Ilıcalı'nın dolara müdahale için sahip olduğu arabalardan ikisini satacağı ve elenenlerin yerine dört eski ünlüye daha programlarında istihdam sağlayacağı söylentileri piyasalarda iyimser bir beklentiye neden oldu. ",satiric
"Cumhuriyet Halk Partisi tarafından teşkilat üyelerine yönelik olarak düzenlenen geleneksel seçim öncesi eğitim dün tamamlandı. Türk siyasi tarihinde 19. defa seçmenlerin karşısına ‘‘Bu seçim çok önemli abi, bu seferlik CHP'ye ver’’ sloganıyla çıkmaya hazırlanan partililer, bugünden itibaren sokak sokak gezerek ikna turlarına başlarken; kampanyada ön plana çıkmasına kesin gözüyle bakılan kimi stratejik açılımlarsa şu şekilde: “Borç olarak ver ya bu seçimlik”, “Abi anayasal çoğunluğu elde etmemesi lazım adamların”, “Yavrum benim de gönlüm ÖDP’de ama bu seçimde olmaz. 2018’de İlçe Meclisi’nde veririz ÖDP’ye” 
Dün düzenlediği parti içi eğitimle 7 Haziran seçim kampanyalarının startını resmen veren CHP’de hummalı çalışma başladı. Yaklaşan genel seçimlerde vatandaşları bir kez daha en önemli seçimin bu seçim olduğuna ikna etmeye çalışacak olan partiden ilk açıklama Propagandadan Sorumlu Genel Başkan Yardımcısı Çağdaş Bilener’den geldi. Adnan Menderes’li Demokrat Parti’nin iktidara geldiği İsmet İnönü’lü yıllardan bu yana her seçimde benzer bir yol izlediklerinin farkında olduklarını kaydeden Bilener; “Yani o anlamda vatandaşımızın hoşgörüsüne sığınıyoruz. Valla bak bu seçim hakkaten en önemlisi ya öyle böyle değil. Bir öncekinde de böyle dedik de bu en son son. Söz” diyerek seçmenlerin oylarına talip olduklarını belirtti.
Parti olarak tüm üyelerinin halka ulaşmak için Cihangir’den Çankaya’ya adım adım her sokağı dolaşacaklarını da sözlerine ekleyen Genel Başkan Yardımcısı, seçmenlerin farklı eğilimlere sahip olmaları durumda da çeşitli ikna yöntemlerinin hazır olduğunu kaydetti. Eğitimde partililere birebir uygulamalarla tatbik ettirilen yöntemlerin bir bölümünü kamuoyuyla da paylaşan Bilener’in aktardığı kimi kesitler şöyle;
- Seçmenin HTKP, KP, ÖDP v.b. sol yapılara meylettiğini belirttiği durumlarda sıkı pazarlık edilecek. Gerekirse “Abi bak sen bu seçimlik CHP’ye ver. Ben bir sonraki seçim komple Büyükçekmece CHP İlçe Örgütü’nü ÖDP’ye yığayım ya yeminle. En az 1.000 oy” şeklinde yaklaşılacak. (Yalnız bir önceki seçimde benzer sözleri verdiğimiz ÖDP’liler oldu, onlarla karşılaşmamaya dikkat edelim…)
- CHP yerine bu defa Vatan Partisi, Anadolu Partisi gibi ulusalcı kanada şans vereceğini söyleyen seçmenlere karşı ‘empati kartı’ devreye sokulacak. CHP alabildiğine kötülenecek. “Yok canım Kemal Bey de yani muhalefet yapamadı”, “Sattılar ülkeyi resmen sattılar” gibi sözlerle seçmen iyiden iyiye harlanacak… (Bilimsel kanıtlar, çevresindeki tüm CHP’lilerle beraber CHP’yi kötüleyen seçmenlerin sandığa gittiklerinde %99,8 oranında CHP’ye oy verdiklerini gösteriyor)
- Bu defa HDP’yi düşündüğünü belirten seçmen önce “Yoo, bu defa değil, bu defa değil, başka defaymış o. Neymiş? Başka defaymış. Hanimiş benim seçmenim?” şeklinde sakinleştirilecek. Gerekli hallerde HDP’nin aslında bizzat AKP’nin kendisi olduğu vurgusu yapılacak. (Selahattin Demirtaş’la Ahmet Davutoğlu’nun aynı liseye gidip, aynı basketbol takımına alınmadıkları için zamanında çok yakın arkadaş oldukları dedikodusu yayılacak.)
- “Aman yıllardır gidip gidip CHP’ye veriyoruz işte ne oluyor sanki?” ve benzeri sözlerle partiye karşı sert bir tutum geliştiren seçmenlere 1TL’lik masaj koltuğu seansı ısmarlanacak. Koltuğun sırtı iyiden iyiye yoğurduğu, seçmenin tatlı bir pelte kıvamını aldığı esnada “Abi güzel diyosun da kime vericez ki başka ha? Kime?? Var mı başka parti?” cümlesi yapıştırılacak. 
Bilener'in açıklamalarının devam ettiği esnada gelen ""Üsküdar'da 3 seçmen ikna olmuş. Son bir şans veriyoruz demişler"" haberi ise partide coşku yarattı. Geçmiş seçimlerde bu rakama ulaşmayı hayal bile edemediklerini ifade eden Propagandadan Sorumlu Genel Başkan Yardımcısı Çağdaş Bilener ''Gördüğünüz gibi halk 'bu kez son' mesajını çok net almış durumda. 3 kişi bu, boru değil. Son bir şans veriyoruz falan derken olur yani. Bakın bizim sülale 3 kuşaktır son bir şans veriyor, genel başkan yardımcılığına kadar geldim ben. Olur. Her şeyin hayırlısı...'' sözlerinin ardından, seçim sonuna kadar bu rakamı en azından iki haneli sayılara ulaştıracaklarından emin olduklarını kaydederek sözlerine son verdi.",satiric
"Kurulduğu günden itibaren Türkiye'de ve dünyada milyonlarca akıllı telefon kullanıcısının gözbebeği haline gelen Whatsapp uygulaması, son olarak dün akşam saatlerinde “İbibişkolar” ismiyle açılan grubu gerekçe göstererek Türkiye’den çekileceğini açıkladı. Onca emekten ve yatırımdan sonra Türkiye’de gele gele “İbibişkolar” grubu noktasına gelmiş olmaktan utanç duyduklarını belirten Whatsapp Ortadoğu Sorumlusu Francis Dickham, değeri 19 milyar doları bulan şirketlerinin bu muameleden çok daha iyisini hak ettiğinin altını çizdi.
Whatsapp’ın Türkiye’den çekilme kararı sosyal medyada geniş yankı uyandırırken şirketin ortadoğu sorumlusu Francis Dickham, konu ile ilgili bir açıklama yapmak üzere mikrofon başına geçti. “Aslında çok güzel bir kitle yakalamıştık Türkiye’de… Bedavayı çok seven, bedavanın değerini iyi bilen… Güzel de gidiyorduk ne yalan söyleyeyim, ama yetti yani… ‘İbibişkolar’ diye grup ismi de açmayıverin bi zahmet abi o nedir Allah aşkına” sözleriyle dün açılan grubun kendileri açısından artık bardağı taşıran son damla olduğunu belirten Dickham; değeri 19 milyar doları bulan şirketlerinin Türkiye’de Pikiboş, 349KisaDönemYineOlsaYineYaparız, Keraneciler, Lipipip, sipsi, götelek, yapraaaam, Topaklar ve Eşşoleşşekler gibi grup isimleri ile anılmasının kendi marka değerlerine zarar verdiğinin altını çizdi.
Kendilerine gelen tepkileri çok iyi anladıklarını ve aslında hak da verdiklerini söyleyen Whatsapp Ortadoğu yetkilisi, çekilme kararının sonuna kadar arkasında duracaklarını açık yüreklilikle dile getirdi. Dickham, belirli bir entelektüel birikime sahip kullanıcıların birkaç yıldır içine düşmüş oldukları durumdan şirket olarak hicap duyduklarını söylerken; “Koskoca avukat gitmiş Dembiş diye grup açmış, arkadaşlarına sataşıyor; mühendis dersin, akşama kadar götlaleleri diye grupta goy goy yapıyor… Seviye gerçekten berbat. Şu an bize kızıyorlar ama çekildiğimizde onlar da içine düştükleri çirkinliğin farkına varacak, gerçeği görecek ve bize şükredecek” sözleriyle de kararın Türkiye’deki kullanıcılar için en iyisi olduğunu ifade etti.
Silikon Vadisi'nde iş yapan diğer esnafın da bu durumu fark ettiğini ve kendileriyle artık alay etmeye başladıklarını söyleyen tecrübeli yönetici, her sabah “nabıyosun lan? Ben de whatsapp kullanıyorum ehehe” ve “Günaydın keraneciler” şeklinde selam almaktan artık usandıklarını açıkladı. Sırf bu yüzden değeri 19 milyar dolara yaklaşan bir şirketin yöneticisi olmanın keyfini bir türlü süremediğini söyleyen Dickham, 14 personelinin de saçma sapan grup isimlerine artık dayanamayarak istifa etmek zorunda kaldığını söyledikten sonra konuşmasını şu sözlerle sonlandırdı:
“Yani alemin pezevengi Tinder’cılar bile… Neyse ya canımı sıkmıycam… Ama Yok bir daha bedava aplikasyon yaparsam iki olsun. Kendileri de manyak oluyorlar, bizi de manyak ediyorlar… Ben miyim alemin enayisi? 19 milyar dolarlık şirketiz lan biz...”",satiric
"Türkiye, güne Dolandırıcılık Şubesi'ne bağlı ekiplerin Mimarlar Odası'na düzenlediği şok baskın ile uyandı. Aylar süren teknik takip ve istihbarat çalışmasının sonucu olan operasyonla 48 mimar gözlatına alınırken, Emniyet'ten yapılan ilk açıklamada çetenin yaklaşık 2 senedir henüz kaba inşaat halinde ve sıvası dahi bitmemiş mekanları ‘’mimari trend’’ kisvesi altında cafe ve barlara dayatarak karşılığında da fahiş bedeller talep ettiği belirtildi. 
Kendilerine ‘’Kaba İnşaat Çetesi’’ adını veren 48 mimar ve iç mimarın gözaltına alındığı operasyon, özellikle Karaköy bölgesinde büyük infial yarattı. Mimari açıdan trendleri yakaladıklarını zannederken, aylardır kaba inşaat halinde bir mekanda faaliyet gösterdikleri gerçeğiyle yüz yüze kalan bar ve restoran işletmcilerinde öfke ve şaşkınlık hakim. Semtteki en trendy mekanlardan Bi’Kafe’nin sahibi Berk Can Cengiz(34), çete üyesi mimarların kendilerine teslim edilmesi için Emniyet'e çağrıda bulunurken, basına yaptığı açıklamada da tepkisini şu sözlerle dile getirdi:
“Aslında sade sıva ile bırakılmış, üzerine bir kat boya bile vurulmamış duvarları görünce başta biraz huzursuz olmuştum. Ancak anlaştığım mimar bunun bir mimari trend olduğunu, kafemin daha popüler bir yer hale gelmesini sağlayacağını söyledi. Öyle nazik nazik, tatlı tatlı anlatınca da ikna olmuş; tavandan açıkta geçen paslı boruları bile sorgulamamıştım… Meğer hayallerimizle oynamışlar. Bizimle alay etmişler. Haberi alan müşteriler de bir bir kaçmaya başladı. Onca zaman sesi çıkmadan mekanı dolduran adamlar 'Amele miyiz biz? Niye onca para ödeyip inşaatta oturuyoruz?' diye diye gittiler. N’apıcaz bilmiyoruz…''
Eğlence dünyasını sarsan büyük yolsuzluk sadece kafe sahiplerinin değil inşaat sektörünün de büyük tepkisini çekti. İnşaat Ustaları Derneği adına konuşan Başkan Süleyman Tosun (58), yıllardır yaptıkları uyarıları kimsenin dikkate almadığını söyleyerek şöyle devam etti:
“Biz ustalar olarak bas bas bağırdık. ‘Abim bu mimar sizi kandırıyor, buraya en azından bi sıva atalım, boruları gizleyelim, kolondaki demirler görünüyor bu böyle olmaz müşteri gelmez' dedik ama dinletemedik. Biz inşaatı öyle yarım bıraksak demediklerini bırakmazlardı. Karşılığında  100.000 lira ödeyince birden kaba inşaat kıymete biniverdi. Umarız ki herkese ders olur ve bundan sonra usta ile aranıza kimseyi sokmazsınız. Biz en azından açıkta demir, boru falan bırakmıyoruz…""
Yaşananların ardından gözlerin çevrildiği Mimarlar Odası'nda ise ağızları bıçak açmıyor. Gün boyunca içeri hiçbir gazetecinin alınmadığı Mimarlar Odası Genel Merkezi'nden henüz resmi bir açıklama yapılmazken, adının açıklanmasını istemeyen bir mimarın verdiği bilgiler ise yolsuzluğun boyutlarının çok daha büyük olduğunu ortaya koyan cinsten. Kaynağın verdiği bilgilere göre, pek çok mimar yolsuzluğa bulaşan meslektaşlarının yaptığı tasarımların büyük çirkinlikte olduğunu fark etseler de aynı ranta ortak oldukları için seslerini çıkarmamış.
“Eninde sonunda patlayacaktı, bugün patladı. Hayırlısı olsun.... Şu zamana kadar Mimarlık fakültelerinden bir tane hoca, hadi hocayı bırakın bir tane delikanlı mimar da çıkıp da ‘Bu ne lan böyle? Daha inşaat bu’ diyemedi ya, o da bizim ayıbımız olsun artık.” sözleriyle yaşanan rezaletin bağıra bağıra geldiğini söyleyen Mimar K.Ö’nün aksine, gözaltında alınan çete mensupları yaptıkları işin arkasında durmaya devam ediyorlar: “Ya o sıvasız duvar oraya retro bi hava katıyor...1950'lerin endüstriyel mekan tasarımlarının ruhunu günümüze... Güzel iş ya o... Ha bak borular tamam, orada haklısınız aslında...”",satiric
"Kenan İmirzalıoğlu, Engin Günaydın, Sarp Apak, Hakan Yılmaz, Ersin Korkut, Mehmet Erdem ve Koray Candemir gibi ünlü isimlerin arasında bulunduğu toplam 53 kişinin yargılandığı uyuşturucu davasında isimleri ''ve diğerleri'' olarak anılan 45 kişi sonunda isyan etti. Kendilerinin de iyi kötü bazı projelerde yer aldıklarını ifade eden diğerleri, ''En başta bizim isimleri vermiyorlar diye sevindik, ama böyle de koymaya başladı… Nedir yani oraya bizim adımızı da yazsanız? Hepimiz bu piyasanın insanıyız'' ifadeleriyle tepkilerini dile getirdiler. 
Ünlülerin uyuşturucu davasında yargılamalar halen sürerken, isimleri bugüne kadar en fazla ''ve diğerleri'' veya ''geriye kalan 45 kişi'' olarak geçen çok sayıda az ünlü bu sabah kamuoyunun karşısına geçti. Suratları tanıdık gibi olan ve isimleri neredeyse muhabirlerin dillerinin uçlarına gelen şahısların ortak talebi ise, adil yargılanma ve basında eşit muamele görmekti
Basın toplantısında ilk söz alan kişi - eğer yanlış değilse - çok büyük ihtimalle Muhteşem Yüzyıl'ın 3. sezonunda rol alan seyrek saçlı oyuncu olurken,''Ne demek diğerleri ya? Delikanlı gibi ismimizi yazsanıza bizim de! Sonuçta kaç yıldır bu piyasanın içindeyiz biz de...'' sözleriyle emeğe saygı gösterilmesini talep etti. Yalan Dünya'ya şöyle bir girip çıkan bir diğer kadın oyuncu ise sadece “Bu kadar insanın adını yazmamakta direten editörlere sesleniyorum. Biz de bu işten ekmek yiyoruz, bizim de kendimize göre bir çevremiz var. Diğerleri size benzer!” demekle yetindi...
Basın toplantısı sırasında oldukça gergin görünen ve kendi aralarında sürekli ''Bir iş olduğunda mutlaka haber verin ha, nooldu o kanaldan ödeme alabildin mi sen?'' diyerek paslaşan çok sayıda az ünlüden diğerlerinin açıklamaları ise şu şekilde oldu:
 ""Yani ben bütün kariyer planımı bu uyuşurucu davasında adım yeniden duyulacak diye planladım. Gel gör ki adımız anılmıyor, bok yoluna uyuşturucuya başlattılar beni...""
 ""Yani inanamıyorum ya... İnanamıyorum... Halk bana en son %25 oy verdi... Bu resmen milli iradenin önüne set çekmektir""
: ""Abim, hani var mı bişeyimiz güzel abim yaaa... Yapıştır da keyfimizi bulalım...""
 ""Yani aynı bölümler, aynı oyunculuk, aynı yetenek.. Buyrun adamın geldiği yer ortada... Resmen adam kayrılıyor...""
 ""Hayır gazeteler tamam ama emniyet bile diğerleri koğuşuna koyuyor bizi... Mahkemede bir kısım sanıklar olarak geçiyoruz... Ünlülere operasyon yapmadın mı arkadaşım sen? E tamam biliyosun yani ünlü olduğumuzu işte, ona göre muamele et en azından...""
 ""Ben 200 bölüm Heredot Cevdet ile aynı karede televizyona çıktım. Evet o kahvedeydim ben hep. Gelmiş daha dün editörlüğe başlamış adam benden ""diğerleri"" diye bahsediyor. Emeğe, ustaya saygı hiç yok bu memlektte...""
 ""Süper  Baba'daki Alim deyince biliyorlar, Bizimkiler'deki Ali denince ""oo"" çekiliyor... İşte dizide de olsa, çok çocuklu aileden gelince gördüğün muamele bu...""
 ""Ya zaten benim değildi, arkadaşındı. Arkadaş iki dakika şunu tutar mısın dedi, sonra polis geldi.. Benimki o şekil zaten de neyse önemli olan benden bir others yaratılması. Oyunculuğumla ön plana çıkmak için uğraşan biriyim, bu kadar üstüme gelinmesi çok zalimce...""",satiric
"OECD (Organization For Economic Cooperation And Development / İktisadi Kalkınma Ve İşbirliği Örgütü) tarafından açıklanan Dünya Okul Devamsızlık Sıralaması'nda birinci olan Türkiye, velilerden gelen tepkiler üzerine geçmişe dönük rapor alma yoluna gitti...
Konuyla ilgili açıklamalarda bulunan Milli Eğitim Bakanı Nabi Avcı, öncelikle Sınır Tanımayan Doktorlar'la görüştüklerini, ret cevabı alınca Dünya Sağlık Örgütü'ne başvurduklarını belirtirken, gelecek cevaba göre diğer alternatiflere yöneleceklerinin altını çizdi. Süreci sonuna kadar götüreceklerini ifade eden Bakan Avcı, şu aşamada yapacak başka bir şey olmadığını, sonucu bekleyip göreceklerini ifade etti. 
Gazetecilerin özel hastaneden rapor alma söylentilerini sormaları üzerine Bakan Avcı, alternatifler arasında Yeryüzü Doktorları da dahil bir çok seçenekleri olduğunu, özel hastaneden parayla almayı ise son çare olarak değerlendireceklerini, şimdilik ne bakanlığın ne de hükümetin böyle bir planı olmadığını vurguladı.
Aynı saatlerde bir açıklama da OECD'den geldi. Türkiye'yi defalarce uyardıklarını hatta evine kağıt gönderdiklerini söyleyen OECD yetkilileri, bir hafta daha devamsızlık yapması halinde ülkenin devamsızlıktan kalacağı uyarısında bulundu.",satiric
"LGBTİ Onur Yürüyüşü’ne destek olmak için profil fotoğrafını gökkuşağı yapan yüzbinlerce kullanıcı, denyo enişteden hırt dayıya kadar geniş bir yelpazede akrabaların yorumlarına maruz kaldı. Türkiye artık 413.000 adet “Ailenin yüz karası, Ermeni de olmuştu bu” bireye daha sahip…
Dün başlayan profil fotoğrafını gökkuşağı yapma akımının akraba hışmına uğramasının ardından sosyal medyada oluşturulan “
” gelişmelere dair ilk verileri kamuoyu ile paylaştı. Profil resimlerinin değişmesinin ardından Türkiye tarihinin çıplak gözle izlenen en büyük gerzek akraba yağmuruna tanık olduklarını belirten Platform Sözcüsü Yiğit Çetinel, şu ana dek 413.000 kullanıcıya söz konusu gerzekler tarafından müdahale edildiğini belirtti.
Platform tarafından tutulan istatistiklere göre, ortalama olarak her gökkuşağı profil fotoğrafına 5 akraba müdahale ediyor. Bu da Türkiye’de bir anda 2 milyon denyonun su yüzüne çıkması anlamına gelirken, son 48 saat içinde en sık görülen gerzek akraba yorumları ise şöyle:
Hrant öldü ermeni oldunuz, gay pride'da ibne oldunuz. Geçen hafta benim doğum günüm vardı, bir taneniz bile İsmail olmadınız!""
 ""Yavrum biz Trabzonluyuz. Seni daha il sınırlarında delik deşik ederler. Hadi evladım o aradaki renkleri sil sen. Bordoyla mavi kalsın gene. Onda mesele yok. Sen de 2 renkle destek ver, nedir yani?""
 ""Doğu Türkistan'da Müslümanlar katledilirken neredeydin Osman? Ben ve iki kuzenim daha bugün Facebook'ta ölü bebek fotoğrafı paylaştık mesela sen ne yaptın?""
 ""Pelinciğim, sen doğmadan önce ben dayın olarak çok erkek istemiştim. Aslansın lan. Arkandayım dayın olarak. Gurur duydum, gurur. Al kızları gel bi gün dayın rakı içirsin size""
 ""Bunlar hep Amerika'nın oyunları. Amerika'nın oyununa geliyorsunuz ama ben oyun isteği gönderince burun kıvırıyorsunuz. Kiwi isteği yolladım sana, profil resmini değiştir, benim oyunuma gel...""
 ""Yeğenim Beyoğlu zabıtalarına ihbar ettik. Senin profil fotoğrafını griye boyayacaklar. Haberin olsun...""
 ""Oğlum ne bu fotoğraf? Çabuk gel sil kendini benim arkadaş listemden. Ben tam yapamıyorum nereye basıyoduk?""
Müdahalelerin genelde görmezden gelme, yorum silme, profil kısıtlama veya bloklama ile sonuçlandığını da sözlerine ekleyen Çetinel, platform olarak Facebook'taki gerzek akraba terörüyle mücadele konusunda atmayı planladıkları adımları ise şöyle aktardı: 
''Yani tabii eğitim konusu önemli. O noktada, olayın gay ya da lezbiyen olup olmamak değil de ezilen bir azınlık gruba destek vermek anlamı taşıdığını anlatmak gerekiyor bu insanlara ama açık konuşmak gerekirse çok üşeniyoruz. Kendi aramızda bunu bir süre tartıştıktan sonra zaten zeka yaşı babundan hallice herhangi birinin o kadarını kendi kendine de akıl edebiliyor olması lazım sonucuna varıp herhangi bir adım atmama kararı aldık. Ancak aramızda hayvan eğitmeni bazı arkadaşlar var. Onlar daha sabırlı gibi. Bakalım üşenmezlerse onlar bir eğitim hareketi planlıyorlar. Ne biliym, çok da lüzum yok bana kalırsa...''",satiric
"Son günlerde üst üste yaşanan olaylar nihayet Çin’i harekete geçirdi. Kendi vatandaşları başta olmak üzere Türkiye'deki tüm Uzakdoğuluların tehlikede olduğunu belirten Çin Hükümeti, elçisini geri çağırarak Türkiye ile ilişkileri karate salonu seviyesine indirdi.
Çin Dışişleri Bakanı Hoan Xuin, bugün öğlen saatlerinde basına yaptığı açıklamada Türkiye’ye neden yaptırım uyguladıklarını şu sözlerle özetledi:
 ""Valla bir değil, iki değil yetti artık. Uzak doğuluyuz ama bizim de bi sabrımız var. Bundan sonra dövmeye de geliyorlarsa buyursunlar Dragon Full Contact'a gelsinler. Var mı lan öyle elçilik çalışanımıza, diplomatımıza dayılanmak? Diplomat na’apsın? Pekin Teknik Üniversitesi'nde Uluslararası İlişkiler okumuş süt çocuğu onlar. Hadi, hadi yiyosa şimdi gelin protestoya. Hodri meydan""
Neden direkt olarak bu kadar ciddi bir yaptırım uygulandığı yönündeki soruyu da yanıtlayan Xuin, en başta diplomatik temaslarda bulunmayı düşündüklerini ancak Türkiye’deki gidişat ve durum gereği bu sert tedbiri almak durumunda kaldıklarını belirtti. ''Bugüne kadar hem saygımızdan, hem de bir türlü işin ucu bize dokunamadığı için sustuk ama bu yolun sonu yol değil. 2.5 milyar Çinli var, illa bir gün bi yerde denk getireceklerdir. O yüzden notayla, motayla olmaz bu iş diyip, tedbirimizi aldık'' ifadelerini kullanan Xuin, elini iki kaşının arasına dik bir biçimde koyarak da Türkiye'deki tüm eylemcilere ‘’siz 10 kere vurun, biz bir kere vurucaz'' mesajını gönderdi.",satiric
"Yemeksepeti.com’un 589 milyon dolara satılmasının yankıları sürüyor. Şirketin CEO’su Nevzat Aydın, satıştan elde edilen paranın 27 milyon dolarlık kısmının 114 şirket çalışanına prim olarak dağıtıldığını açıklarken; bu durumu kabul edilemez gördüğünü söyleyen 150 kadar işadamı bugün şirketin önüne giderek siyah çelenk bıraktı.
Yemeksepeti.com’un satışından elde edilen gelirin 27 milyon dolarlık kısmının 114 çalışanına dağıtıldığının açıklanması, maaşlı çalışanlar arasında büyük hasete sebep olurken; durumu ""Saçmalık"" olarak niteleyen yüzlerce üst düzey işadamı da bu sabah şirket genel merkezi önünde toplanarak eylem yaptı. ‘’Kurban'da maaşı 2-3 gün önceden yatırırsın, o bi jest olur; ne bileyim Ramazan'da bi yardım kolisi ateşlersin prim olur. Ama yani durduk yere 27 milyon dolar dağıtmak nedir? Senin lan o para bi kere? Aloo??’’ diyen kalabalığın basın sözcüsü ve Tımar Holding CEO’su Ferruh Kurt, Yemeksepeti.com’u eşşeğin aklına karpuz kabuğu düşürmekle itham etti.
Öfkeli kalabalık, eylemine tepki olarak hisse senedi ve şirket kuruluş ana sözleşmesi yakarak devam etti. Yemeksepeti.com sahibi Nevzat Aydın’ın niyetinin şov yapmak olduğunu söyleyen işadamları, ‘’Madem paran var, ver her müşteriye Sennheiser kulaklığı? Yok, orada şansınız %1’den az demeyi biliyosun ama…’’ sözleriyle de kendisinin samimi davranmadığını dile getirdi. Grup sık sık ‘’Hayır 27 milyon dolara hayvan gibi tekne yaptırır eş dost ağırlarsın. Ne bileyim toplantılarını orada yaparsın prestijin olur. Hiçbir şey mi öğrenmedi adam bunca sene bu işten?’’ gibi sözlerle de, Nevzat Aydın’ı patronluğu ve iş hayatını bilmemekle suçladı.
Kendilerinden özür dilenmediği müdetçe dağılmayacakları tehdidinde bulunan kalabalığın bu çıkışı üzerine emniyet güçleri Nevzat Aydın’a telefonla ulaşmaya çalıştı. Çok meşgul olduğunu söyleyerek telefonu kapatan Aydın’ın yaklaşık iki aydır evde tavanı seyrederek anlamsız bir mutlulukla sırıttığı; yakın çevresine de sık sık ‘’Ehehe 500 milyon dolarım var benim’’ deyip durduğu gelen haberler arasında. Varlıklı işadamı, daha önce de bir kez sitenin ""Canlı Yardım"" bölümünde ""Buyrun ben Nevzat, size nasıl yardımcı olabilirim? Bi 10 milyon dolar ateşliyim mi?"" yazarken yakalanmıştı. ",satiric
"Eylül ayındaki düğünlerinin öncesinde nişanlısı Buse İzbel (27) ile giriştiği son derece sert müzakere sürecinden başarıyla çıkan Arda Tanseki’ye (29) bir müjde de Yunanistan’dan geldi. Düğün masraflarını minimuma indirmeyi başaran gence, Chipras tarafından Yunanistan’ın yeni ekonomi bakanlığı teklif edildi.
Konuya ilişkin ilk açıklama Yunanistan Başbakanı Alexis Chipras’tan geldi. Arda’nın nişanlısıyla yaşadığı süreci Yunanistan scout ekiplerinin en ince ayrıntısına kadar takip ettiğini belirten Chipras, Türk gencin tam aradıkları niteliklere sahip olduğunu aktardı. Yunan politikacı, “Düğüne dair her sokulan lafı kaldırabilmesi, o sabır, o ikna kabiliyeti... 3.500 liralık çatal bıçak takımını aldırmayışı, damatlığının aslında yakası çıkarılınca siyah takım elbise oluşu, yemekli düğünden bir anda ‘Nikahı yapalım da sonra belki arkadaşlarla bir yere gidilir’ konseptine o enfes dönüş… Müthiş” sözleriyle Arda Tanseki’yi adeta yere göğe sığdıramadı.
Pazarlık ve müzakere konularındaki yeteneği ile komşuda bir anda 'Merkel’le baş edebilecek tek isim' haline gelen Arda Tanseki’nin efsanevi performansı da dilden dile hızla yayıldı. Atina sokaklarında duvarlara “Nasıl iptal etti Venedik’teki balayını, gelsin başımıza s.ksin AB’nin alayını” sloganları yazıldı. Kalabalık gruplar büyük bir hevesle Tanseki’nin gelişini beklemeye koyulurken, yastıkaltlarında gizlice birikim yapan birçok Yunan vatandaşının da yeni ekonomi bakanının korkusundan ülkeyi gizlice terk etmeye çalıştığı öğrenildi.
Genç damat adayı Arda Tanseki ise gelişmelere temkinli yaklaştı. Chipras'a ilgilisinden ötürü teşekkür eden Tanseki, düğün alışverişi arasında yaptığı kısa açıklamada teklifin hayli cazip olduğunu ancak kimi şartları bulunduğunu vurguladı. Tanseki'nin kırmızı çizgilerini aktardığı demeci şöyle oldu;
“Bi kere baştan konuşalım kabinenin kuaför masraflarını karşılamam. Herkes gitsin kendisi saçını yaptırsın nerede yaptırıyorsa. Öyle tutup 'Ya bakanlar kurulunu kırda mı yapsak?' gibi taleplere de hoş bakmıyorum. Yasa görüşmelerini evde kendi aramızda bir oturumla halledelim. Çok insan çağırmaya da gerek yok. Meclis Başkanı da frak kiralasın. Bi seferlik giyeceği bir şey neticede. 10bin lira mı verelim şimdi ona?? Chipras’a iletin, böyleyken böyle. Kabul ediyorsa el sıkışırız. Yoksa bana ülke çok. Düğünden ettiğim tasarrufla Afrika’da deniz kıyısından devlet alınır… Ona göre…”",satiric
"Çatışmalar nedeniyle daralan Ortadoğu piyasasından uzun bir sürenin ardından gelen iyi haber yüzleri güldürdü. Bölgenin yükselen güçlerinden IŞİD, en önemli faaliyet alanlarından biri olan antik kent yok etme işi için tercihini bir Türk firmadan yana kullandı. 
Suriye'nin Rakka kentinde düzenlenen imza töreninde konuşan IŞİD Emiri Ebu Marif el Zurhani, tarihi eserlerin ortadan kaldırılması konusunda örgüt içinde temel bir strateji değişikliğine gidildiğini belirterek, bu çerçevede bir süredir profesyonel çözüm ortağı arayışında olduklarını kaydetti. Zurhani örgütün yeni tarihi eser politikasını ise şu sözlerle aktardı:
""En başta insan kaynağının verimli kullanımı açısından bu işi outsource etmenin daha karlı olduğu sonucuna vardık. Zira buralar biliyorsunuz hep tarihi yerler. Nereye elini atsan bir şeyler çıkıyor, kır kır bitmiyor. Adamlar savaş mı yapsın, infaz videosu mu çeksin, tecavüz mü etsin, sütun mu patlatsın? Hangi birine yetişecekler? Bu ilk sebep.
İkincisi de, tarihi eseri ortadan kaldırmanın en iyi yolunun onu havaya uçurmak olmadığını farketmemiz. Yani yıkıp geçince insan hemen unutuyor, o tarihi eser var mıydı, yok muydu kimsenin umrunda olmuyor. Ama şöyle işten anlayan biri gelse, onu alıp bambaşka bir şeye çevirse, mesela atıyorum Mickey Mouse'a benzetse, her geçen oraya bakıp 'bu ne lan?' der. Tarihi yapıdan da, heykelden de, her şeyden de nefret eder...""
Bu doğrultuda daha önce farklı konularda olduğu gibi gözlerin ilk olarak Türkiye'ye çevrildiğini belirten Zurhani, ""Nitekim, sağolsunlar bizi yine hayal kırıklığına uğratmadılar. Türk basınındaki Sünger Bop'a çevrilen tarihi kale haberini gördükten sonra doğru yerde olduğumuzu bir kez daha anladık."" sözleriyle, restorasyon için bir Türk firmasını tercih etme sebeplerini aktardı.
IŞİD temsilcisinin ardından söz alan Türk restorasyon firmasının yetkilisi Muzaffer İlgin ise, bunun yurt dışından aldıkları ilk iş olduğunu söylerken, özellikle Ortadoğu pazarının daraldığı bir dönemde yaptıkları atılımın kendilerini daha da gururlandırdığını dile getirdi. Daha evvel yaptıkları işlerle gerek yerel gerek uluslararası basında bir çok kez yer aldıklarını ve sektörde haklı bir üne sahip olduklarını dile getiren İlgin, şöyle devam etti:
""Bakın bazı yapı var, inanır mısınız öyle taş, kaya zanneder geçersiniz. Ama bizim ekibimizin eli bir değer o kaya dediğiniz şeye, onun içinden ayrı bir garabet çıkar ortaya. Şaşar kalırsınız. İşte profesyonellik böyle bir şey. Bölgede fizibilite çalışmaları yapan arkadaşlarımızdan gelen raporlar doğrultusunda biz burada bir yol haritası çiziyoruz şu an. Standart olarak antik sütunlar arasını plastik doğramayla kapatma, altın kaplamalı ferforje işleri ve renkli mozaik taşıyla kaplama gibi uygulamalarımız mevcut ama bütçeye göre orada daha yaratıcı işler de yapabiliriz. Biraz da o sırada restorasyonu yapan arkadaşın ruh haline, izlediği çizgi filme göre falan oluyor bu işler. Neticede bir sanat ortaya konuyor orada. Bakalım biz de çok merak ediyoruz ne çıkacağını...""
Konuşmaların ardından karşılıklı imzaların atılmasıyla törene devam edilirken, önümüzdeki hafta 1800 yıllık bir antik tiyatronun halı sahaya çevrilmesiyle birlikte ilk restorasyon projesinin de start alacağı açıklandı. ",satiric
"Bir dönem gözünü Ortadoğu'ya çeviren ve liderlik hedefleyen Türkiye, hangi ara kendi sınırları içindeki bir ilçeyi ambargo yoluyla kontrol etmeye çalışma noktasına geldiğini halen anlayabilmiş değil. Birkaç sene önceye kadar Şam'da cuma namazı kılma söylemlerinin havada uçuştuğu ülkede gelişmeler endişeyle izlenirken, AK Parti'ye yakın çevreler ise halen Ortadoğu liderliği konusundaki iyimserliklerini koruyorlar. 
Cizre'de 7 gündür uygulanan sokağa çıkma yasağına ek olarak, ilçeye giriş-çıkışlara izin verilmemesi, suların ve eletriklerin kesilmesi, sivil halkın üzerine ateş açılması ve ölülerin defnettirilmemesi uygulamalarıyla birlikte Türkiye tarihinin ilk ciddi abluka ve ambargosu da fiilen başlarken, olayın Ortadoğu liderliğinden tam olarak nasıl bu noktaya geldiği ise halen belirsizliğini koruyor. 
Konuyla ilgili olarak kamuoyunda oluşan soru işaretlerini gidermek adına bir basın toplantısı düzenleyen Başbakan Ahmet Davutoğlu, ""Yani tabi insan Ortadoğu liderliği deyince tam bunu hayal etmiyor"" diyerek şöyle devam etti:
""Ha ama bakıyorsunuz Cizre doğuda. Haritayı şöyle tutunca ortada da sayılır. Demek istediğim hedeflerimizden tam da sapmış sayılmayız aslında. Oranın lideri olmak da bir şeydir. İnşallah ambargo yoluyla da bunu başaracak güçteyiz. Bu sefer 1 haftaya kalmaz Cizre Merkez Camii'nde cuma namazımızı kılarız gibi geliyor bana. Yani büyük de konuşmamak lazım tabii... Ama gönlümüzden geçen o en azından...""
Türkiye'nin matematiksel olarak Ortadoğu'da liderlik şansının halen sürdüğüne de dikkat çeken Davutoğlu, bugün kendi ilçesine ambargo uygulayabilen bir ülkenin yarın imkan verilirse sınırlarının ötesinde daha da büyük başarılara imza atmaması için hiçbir sebep bulunmadığına vurgu yaptı.. 
Başbakan Davutoğlu'nun açıklamaları, daha önce olduğu gibi yine kamuoyunda çok fazla yankı bulmazken ''Ya Suriye, Şam, Bağdat falan diyolardı.. Cizre'ye mi döndü o iş şimdi?'' şeklindeki sorulara yanıt arayan vatandaşlardan bazılarının görüşleri ise şöyle:
 Valla ben de anlamadım. Biz daha demin Esed'i ülkesinden alıyoduk, Mısır'da Sisi'yi deviriyoduk falan derken bi baktım Cizre'ye ambargo haberi geldi. Tabi insan ister istemez biraz hayalkırıklığına uğruyor. Belki de dışa açılmadan önce kendi içimizde böyle antrenman gibi mi düşünüldü acaba?
 Artık Ortadoğu'da küçük takım, büyük takım ayrımı kalmadı. Cizre de çok zor, Suriye de zor. O yüzden hepsini tek tek ele alıp, öyle bakıcaz inşallah.
İsrail de zamanında böyle küçük küçük başladı canım. Telaşlanacak bir şey yok...
 Bir gece ansızın 81 Düzce 82 Cizre 83 Silopi! Yani tabi Musul falan deyince daha bi dolu dolu oluyo. Neticede Cizre'yi il yapacak olsak bi meclis kararına bakar ama...
 Ambargo bile fazla onlara... Ciddiye alıyomuş gibi... Koymasınlar onu da kaldırsınlar derhal! sanki orası ciddi bi yermiş de, insan yaşıyomuş da... Bu ne ya!!!1!!1
 Öğle namazını Şam'da kılarız diyoduk ama şimdi sıcak oralar ya. Cizre güzel, Cizre püfür püfür. Namaz için bence daha ideal...",satiric
"Cemaate yakın  bazı holding ve kanallara el konulmasının yankıları hala sürerken, şimdilik hükümet ile yakın ilişkileri olan Odunaklı Holding de olası bir ters düşme ve baskın için önlemler şimdiden alınmış durumda. “Yani bugüne kadar bize bir maliye müfettişi bile gelmiş değil, TÜRGEV olsun diğerleri olsun bağışılarımızı da çok şükür düzenli yapıyoruz ama dünyanın da bin türlü hali var” diyen Holding CEO’su Nihat Odunak, savunmalarının bile şimdiden çekmecede hazır beklediğini ifade etti. 
Kendilerinin kesinlikle malum kuruluşlar gibi Beyefendi'yi sırtından bıçaklama niyetlerinin olmadığını söyleyen CEO Nihat Odunak, şu an için hükümetle aralarında bir sorun olmadığını, Çatalca'daki son inşaat yatırımları için Ziraat Bankası'ndan sıfır faizli teşvik kredisi ve hibe arsayı da çok şükür bir sıkıntı çıkmadan aldıklarını özellikle vurguladı. 
Deneyimli yönetici, ""Ama inşaat işinde bir durgunluk olduğu da gerçek. Günü geldiğinde vakfa bağış parasını çıkaramazsak napıcaz? 'Yeni TV Kanalı kurucaz, para lazım' dendiğinde yok mu diyeceğiz? EFT saati biter bitmez tak diye basarlar yemin ederim"" derken, her şeye rağmen ümitsiz olmadığını, önce Allah'a sonra da hemen arkasındaki duvarda bulunan, 2 sene önce bir açılışları sırasında Recep Tayyip Erdoğan'la birlikte çektirdikleri 80x120 ebatlarındaki fotoğrafa güvendiğini de sözlerine ekledi.
Seçim atmosferi, terör olayları ve ekonomik belirsizlikten dolayı işlerinin eskisine göre o kadar da parlak durumda olmadığından yakınan Odunak , ''E dile kolay, 13 senede kimler gitti. Belli olmaz, bir gün sıra bize de gelir diye hepsinin nasıl gittiğini tetkik edip her türlü tedbiri aldık'' derken, alınan tedbirleri de şöyle sıraladı:",satiric
"Tüm dünyanın yakından takip ettiği Suriye iç savaşında ön elemeler sona erdi. Rakiplerini yok ederek gruplara kalan ülke ve örgütlerin mücadele edeceği Suriye Şampiyonlar Ligi kuraları ise bugün çekildi. Türkiye, Faruk Tugayları, Ahrar El Şam ve El Halil'in bulunduğu ''ölüm grubu''nda kendine yer buldu.
Lübnan’ın Beyrut kentine yapılan kura çekimine farklı ülke ve örgütlerden temsilciler iştirak etti. Türkiye adına törene katılan Dışişleri Müsteşarı Nurullah Yalpaç, rakiplerin hiçbirini hafife almadıklarını belirtirken, bu aşamadan sonra zaten kolay rakip diye bir şeyin olamayacağına dikkat çekti. ''Daha evvel kendimize fazla güvenmenin sonuçların gördük. Aynı hataya tekrar düşmeyeceğiz. Faruk Tugayları her ne kadar lokum gibi bir kura gibi lanse edilmeye çalışılsa da, yeni bir yapılanmayla gelecek vaat eden bir örgüt. Şu an için kapalı kutu olsa bile, biz yine tüm önlemlerimizi alacağız'' ifadelerini kullanan Yalpaç, rehavete kapılmadan, her mücadeleye aynı ciddiyetle hazırlanacaklarını vurguladı.
Televizyonda canlı yayınlanan kura çekimine yorumcu olarak katılan AKP Denizli Milletvekili Taner Erdilen de grupta Türkiye’nin şansının yüksek olduğunu vurguladı. ""Valla artık Suriye'de kolay rakip yok. Her maç bir final havasında geçecek. Biz maalesef ön elemelerde kendi evimizde, Ankara'da, Suruç'ta olmadık goller yedik. Deplasmanda daha olumlu bir hava yakalıyoruz. Önümüzde süre var, bu durumu lehimize çevirirsek ilk 2'den çeyrek finale doğru uzanırız” sözleriyle grubu yorumlayan Erdilen, kuranın tüm Türkiye için hayırlı olması temennisinde bulundu.
Kura çekiminin ardından grupları değerlendiren Ortadoğu uzmanları, bu aşamaya kadar gelen örgüt ve ülkelere bol şans dilerlerken, şu öngörülerde bulundular;
 Rusya ve IŞİD mücadelesi, Ortadoğuseverlerin heyecanla beklediği bir karşılaşma. Rusya'nın artık bir klasik haline gelmiş bodoslama saldırıları ve hiçkimseyi dinlemeden kendi oyununa bakması büyük avantaj. Aynı şekilde IŞİD de dünyanın dört bir yanından yaptığı transferlerle canlı bombaları tek tek patlatarak meydan okuyor. Bu iki gücün ardından Sukor El Şam ve Tevhid Tugayı'nın yegane amaçları, Avrupa bileti almak olacak. Yani bir şekilde Avrupa'ya kaçan, kendini kurtaracak...
 Grubun tartışmasız favorisi elbette Amerika. Uçak, top, tank gibi ağır silahları olan köklü bir örgüt olan El-Nusra ile Suriye'nin yükselen yıldızı ÖSO arasında kıyasıya bir ikincilik mücadelesi olacağa benziyor. İslam Tugayı ise grup aşamasını en az zaiyat ile atlatmaya bakacak gibi görünüyor…
 Türkiye her ne kadar favori gösterilse de kalan 3 örgütün de adeta birer kapalı kutu olması nedeniyle temkinli olmakta fayda var. Faruk Tugayları özellikle Suriye'nin iç kesimlerinde etkili. Ahrar El-Şam genç kadrosuyla adeta bir medrese havası yakalamış durumda. Grubun iddiasız takımı El Halil ise, ileri uçta canlı bomba Halil'e güveniyor.
  İran ile Esad’ın aynı gruba düşmesi, “şike” iddialarını da beraberinde getirecek gibi görünüyor… Savaş mahkemelerinin ve hakemlerin gözü bu çatışmalarda olacak. Gruplara kalan tek seküler örgüt YPG ise tutkulu taraftarlarını arkasına alarak süpriz peşinde koşacak...
",satiric
"Dün gerçekleştirilen atamayla Cumhurbaşkanı Başdanışmanı ünvanını kazanan eski güreşçi Hamza Yerlikaya’nın görevi tanımı da yavaş yavaş netleşiyor. Bu sabah işbaşı yapan Yerlikaya, judo ve karate bilen Putin’in gerken hallerde yakın mesafede nasıl engellenebileceğini Cumhurbaşkanı Erdoğan’a uygulamalı olarak aktarmaya başladı: “Efendim şöyle kündeye alarak… Evet çok güzel…”
Geleneksel Cuma buluşmalarında bu hafta bir grup spor muhabirini ağırlayan Ak Saray, kapılarını sabahın erken saatlerinde basın mensuplarına açtı. Saray’ın spor odasına alınan gazeteciler, bir süre Cumhurbaşkanı Başdanışmanı olarak atanan eski güreşçi Hamza Yerlikaya ile Cumhurbaşkanı Tayyip Erdoğan’ı güreşirken izlediler. İkili, el ense, künde ve köprü çalışmalarının ardından mikrofonlar karşısına geçti.
Cumhurbaşkanı Erdoğan, yaptığı kısa değerlendirmede, sporcuların siyasete daha fazla katılmasının kendisi için sevindirici olduğunun altını çizdi. Hafif terli cumhurbaşkanı, ''Şimdi bu noktada, bizim de belli kararlar almamız lazımdı. Biliyorsunuz uluslararası bir takım toplantılar oluyor. Aynı asansöre biniliyor veyahut işte tenha bir koridorda birden Rus bir liderle karşılaşılabiliyor. Hamza sağolsun, artık kendimizi daha güvende hissedeceğiz bu tip durumlarda. İnşallah yanına bir de boksör arkadaşımız olursa, ekip tamamlanacak'' diyerek yol haritalarını açıkladı.
Erdoğan’ın duş almak üzere ayrılmasının ardındansa Başdanışman Hamza Yerlikaya mikrofonların karşısına geçti. Sporun içinden gelmiş bir cumhurbaşkanına sahip olmanın Türkiye için büyük bir şans olduğunu belirten başarılı Güreşçi ""Kendisi adeta doğal yetenek, inanılmaz. Beni bile hemen tuş etti... Orada arkada bana kaş göz yapan 29 diğer danışman da şahittir. Resmen ilk hareketinde dümdüz oldum. Stili, büyük Türk güreşçilerinden Tosun Paşa’nınkine çok benziyor"" sözleriyle Cumhurbaşkanı Erdoğan'ın güreşteki yeteneğine vurgu yaptı.
Gelen bir soru üzerine Cumhurbaşkanı Erdoğan’ın Putin’le karşılaşmaya hazır olup olmadığını da değerlendiren Başdanışman “Yani… O şekilde ele almayalım olayı… Biz, Türkiye Cumhuriyeti olarak barıştan yana olalım. Hep barış diyelim, ille de barış olsun. Yoksa yani öyle birebir bir karşılaşmada… Neticede diğeri judo biliyor, karate biliyor… Daha bizimkisinin ilk günü…” sözlerinin ardından ‘Yurtta sulh, cihanda sulh’ şeklinde bağırarak konuşmasına son verdi.",satiric
"Bu sabah gösterime giren Star Wars’a ilişkin gişe hesapları tüm yurtta ilgiyle takip edilirken bir sevindirici haber de İngiltere’den geldi. Jose Mourinho’nun Chelsea’den kovulduğunun duyulmasıyla Türkiye; kâh George Lucas’ın, kâh deneyimli teknik adamın kaç para kazandığını konuşarak para muhabbetine adeta doydu...
Başkasının gelirini hesaplama alanında dünyanın bir numaralı ülkesi Türkiye, tarihi günlerinden birini yaşıyor. Uzun süredir Kaya Çilingiroğlu’nun geliri, Köfteci Ramiz’in cirosu, işlek yerde Erikli Su bayiliğinin vergi hariç net karı gibi dişinin kovuğuna yetmeyecek hesaplarla yetinmeye çalışan ülkenin imdadına George Lucas ve Jose Mourinho yetişti. Tarihi gün, bir süredir büyük bir heyecanla beklenen Star Wars'un gösterime girmesiyle başladı. Sinemaların önündeki kuyrukları görenler derhal KDV’yi düşerek gişe hasılatını hesaplamaya giriştiler. Günü şölene çeviren haber de tam bu sıralarda ajanslara düştü.
Olmaz denen olmuş ve efsane teknik adam Jose Mourinho Chelsea’den kovulmuştu. Bilginin bir anda yurda yayılmasıyla “Tazminat işi nasılmış?” , “Kaç para alacak?”, “Biri tazminatı derhal açıklasın yoksa çocuğumu keserim” nidaları yükseldi. Öğle saatlerinde gelen “40 Milyon Sterlin” güncellemesiyle kitlelerin coşkusu gittikçe arttı. Kur sitelerinden Sterlin’e bakıldı, çarpmalar-bölmeler havada uçuştu ve Türkiye adeta bir haz denizinde boğuldu.
Hesap makinelerinin hiç durmadan çalıştığı ve dolar/lira, sterlin/lira döviz kur bilgisinin 5 dakikada bir güncellendiği ülke genelinde öne çıkan bazı gelişmeler ise şöyleydi:
Kordon'da bir sinemanın girişinde buluşan grup, seans seans hasılat hesapladı. Öğlene doğru “İzmir'de bile böyleyse günlük hasılat 18 milyon dolarıdır ya” kanaatine varan ekip, tabu oynamak üzere nargile kafenin yolunu tuttu.
Sinemaya girenleri tek tek saymaya çalışan bir grubun karışıklık olmaması için seyircilerdeki Darth Vader maskelerini çıkartmaya çalışması arbedeye sebep oldu. Özel Güvenlik ""Ya tam sayı lazım hocam ama böyle kim giriyo belli değil hooop bak şu Darth Vader önceden girip tuvalete mi çıktı yeni giren mi karıştı iyice"" şeklinde bağıran grubu güçlükle bina dışına aldı.
 Şehrin en zengini olan Bayburtlular Marketler Zinciri'nin sahibi Ahmet Bayburtlu, Mourinho'nun 40 milyon sterlin tazminat alacağını duymasının ardından şok bir kararla market pazarından çekilme kararı aldı. İşadamını bu kararından vazgeçirmek için ailesi ve arkadaşları yoğun baskılarını halen sürdürüyor...
 Mourinho'nun kovulma tazminatının 40 milyon sterlin olduğunu öğrenen bir grup kıraathane müşterisi, şehri birbirine kattı. Polis, anlamsızca sağa sola koşturan kalabalığa güçlükle engel olurken ısrarla sakinleşmeyen 2 kişi, iğneyle uyutuldu.
 Tek salonlu sinemasında bu ay için Düğün Dernek-2'yi göstermek üzere sözleşme imzalayan sinema sahibi, kendisini perdeye astı...
 Oflazlar Kıraathanesi'nde biraraya gelen 40  kişilik bir grubun 30 yıllık gelirinin hesaplanmasının ardından oluşan sessizlik, tüm Samsun'a yayılmış durumda. Kentte moraller son yılların en dip noktasında...",satiric
"12 Eylül darbesiyle yüzleşmek için bugüne kadar referandumdan, anayasa değişikliğine çeşitli adımlar atan Ak Parti, çıtayı giderek yükseltiyor. Türkiye’nin, o dönemin kalıntılarından arınması için ellerinden gelen mücadeleyi sergilemekten çekinmeyeceklerini söyleyen parti kurmayları ise, tam anlamda yüzleşmek adına o süreci bire bir yaşatmakta kararlı olduklarını vurguluyor.
İktidarı boyunca Ak Parti kurmaylarının en çok üzerinde durduğu konulardan birisi olan 12 Eylül ile yüzleşme, bu hafta yine tartışılan gündem maddelerinden bir tanesi oldu. AKP Genel Merkezi'nden yapılan açıklamada, 12 Eylül ile tam olarak yüzleşmek için 12 Eylül'ü bire bir yaşamak gerektiğinin altı çizilirken, hükümet olarak bu doğrultudaki  çalışmalarının son sürat sürdüğü ifade edildi.
“12 Eylül darbesi gibi ama sivillisi de. Daha farklı tabi bu. Tam o zamanki duyguyu vermez ama yine çok şükür elimizden geleni yapıyoruz. Kapı işaretleme noktasına kadar da geldik elhamdülillah” Sözleriyle konudaki kararlılıklarının altını çizen Ak Parti Sözcüsü ve Aydın Milletvekili Bekir Arslan, o rezil günleri bir daha yaşamamak adına bu rezilliği çekmek noktasında kimsenin bir sorunu olmaması gerektiğini vurguladı.
Üniversite olaylarından, kamu şiddetine; gazeteci ve aydınların içeri atılmasından, sansür ve baskıya kadar o dönemin tüm şartlarını iyi kötü tekrar yaşattıklarını söyleyen Arslan, 12 Eylül’ün ne kadar kötü bir şey olduğu konusunda vatandaşın kafasında en ufak bir soru işareti kalmayana kadar sürecin devam edeceğini de müjdeledi. Arslan, konuşmasına şu sözlerle devam etti:
“Mesela bildiri imzalayan aydınların, akademisyenlerin içeri atılması. Buyrun… Alt tarafı fikir beyan ettiler… Düşünce suç olabilir mi? Olamaz, olmamalı… Ama 12 Eylül döneminde böyle değildi… İşte şimdi tek tek ayıklanıyor bu arkadaşlar… Hoş bir şey mi Allah aşkına herkesin gözü önünde bunları tutuklamak? Ama bunlar o dönem hep yaşandı… Mecburen vatandaşın kafasında oturana kadar devam edilecek…”
Tam bir canlandırma için aslında bire bir işkence metotları uygulamalarının lazım olduğunu da hatırlatan deneyimli sözcü, mevcut koşullar ve şeffaf karakol anlayışı yüzünden bazı sıkıntıları olduğunu itiraf etti. Deneyimli milletvekili, “O zamanlar tek bir tv kanalı vardı hatırlarsanız. Günümüzde imkanlar gelişti ama biz de elimizden geldiğince bütün kanalları tek bir kanal haline getirmek için uğraş veriyoruz. O konuda da önemli aşamalar da kat etmiş durumdayız"" diyerek yaşadıkları sıkıntıları özetlerken, bu doğrultuda başta medya kuruluşlarını basan ve elini taşın altına koyup gazeteci döven partililer olmak üzere emeği geçen tüm savcılar ve kayyumda ter döken herkese yardımları için teşekkür etti.",satiric
"Artvin'in Cerattepe Bölgesi'nde bakır madeni çıkarılması için harekete geçen Cengiz Holding'e karşı yöre halkının direnişi sürerken, tarihinde ilk kez ''dış mihrak'' olmaya bu kadar yaklaşan sınır komşusu Gürcistan'da heyecan giderek artıyor...
Cerattepe’de maden kurulması ve ağaç kesimine karşı bölge halkının bir süredir yürüttüğü direnişle birlikte bu sefer kimin ajan, kimin terörist, kimin dış mihrak ilan edileceğine ilişkin sorular da tekrar gündeme gelmişti.
Coğrafi yakınlık avantajı nedeniyle Artvin'deki direnişle ilgili olarak dış mihrak ünvanına en yakın ülke bu kez Gürcistan olurken, tarihinde ilk kez başka bir ülkeyi karıştırmakla suçlanacak olan komşu ülke, sevinç ve heyecanı bir arada yaşıyor. Artvin’e bu sabah yapılan polis müdahalesinin ardından Batum’da mikrofonların karşısına geçen Gürcistan Dışişleri Bakanı Yerdan Navuşgili, “Arkadaşlar kokuyu duyuyorsunuz di mi? Mis gibi Türk biber gazı kokusu, Gürcistanımız için büyük devlet olma, dış mihraklığa adım atma kokusu bu” ifadelerine yer verdi. Şu an tüm Gürcü halkının gözlerinin Türkiye’de olduğunu belirten bakan, şöyle devam etti:
""Gürcistan olarak ayağımıza kadar gelmiş dış mihraklık fırsatını umarız tepmeyeceğiz. Bakın bütün Batum, bütün Tiflis uydularını Türksat'a çevirdi, A Haber'i açtı. Nefesimizi tuttuk bir yorumcunun 'Gürcüler esas Artvin'deki o havaalanını istemiyorlar. Maden falan bahane...' diyeceği anı bekliyoruz. Allahım en son Sovyetler'den ayrılırken böylesine heyecanlanmıştık. Komşu komşunun mihraklığına muhtaç be, şimdiden teşekkürler Türkiye…""
Kendisini dinleyen Türk gazetecilere de seslenen Navuşgili, ""Aslında bi tüyo da vereyim ya, Artvinli kılığına girmiş Gürcüler ağaçları savunma ayağına darbe girişiminde diye yazsanıza siz gazetelerinize. He? Olmaz mı? Valla cuk oturur. Tiplerimiz de benziyor zaten"" sözleriyle özel ricada bulundu. Türkiye’nin sabrını sınamakla suçlanmayı artık dört gözle beklediklerini kaydeden Gürcü bakan, son olarak “Lan belki iş ‘Bunlar paralelci-PKK’lı Gürcüler noktasına bile gider, dur bakalım ya, resmen dizi gibi” diyerek açıklamalarına son verdi.
Gürcistan'da bunlar yaşanırken olayların sıfır noktası Artvin'de ise gün hareketli başladı. İşte gerilimin had safhada olduğu ilden dakika dakika gelişmeler:
 Dış görünüşünden net olarak 3.havalimanını istemeyen bir Alman olduğu görülen provokatörün gözaltına alınırken “Abi Rizeliyim ben ya, insaf, 21 asırdır sarışınız biz” şeklinde bağırması polislerin kararlı tutumunu değiştirmedi.
 Biber gazı sıkımı esnasında karışıklık olmaması için sivil polislere Cengiz İnşaat yeleği giydirilmesine karar verildi.  
 Hükümet kanadından yapılan açıklamada, Gezi zamanından bu yana ülkede dikilen ağaç sayısının 20 milyarı aştığı, hatta bir kısmının Bulgaristan’a doğru taştığı belirtildi.
 Ağaç kesimine karşı 72 saattir durmadan tulum çalan Hopalı bir vatandaş hakkında eylemciler arasında “Hükümetin adamı olmasın lan bu? Kafa bırakmadı şerefsiz, artık sağlıklı düşünemiyorum ben” dedikodusu yayıldı.
 4 Gürcistan vatandaşı, tam altın madeninin kurulacağı yere boyları 5 metre ile 8 metre arasında değişen farklı türde ağaçlar dikerken görüntülendi.
 Bölgede eylemlere katılan Neriman Yenge ve Emine Teyze arasındaki 'direnişin sembolü' olma yarışı kıyasıya sürüyor. Sonucu, internetteki oylamalar belirleyecek.
1.90 metre ve üzeri boydaki eylemciler “Cumhurbaşkanı’na, Cumhurbaşkanı’ndan daha uzun boylu olmak suretiyle hakaret etmeye teşebbüs” suçlamasıyla gözaltına alınmaya başlandı.
 Polis müdahalesine Cengiz İnşaat CEO’sunun öğle yemeğine çıkması nedeniyle bir süre ara verildi.
 Olayların hemen yakınında, Artvin Merkez’de bir ortaokulda oksijen döngüsünü anlatırken, genç öğrencilere ağaçların önemini aktarıp alenen teröre teşvik eden bir biyoloji öğretmeni kıskıvrak ele geçirildi.",satiric
"Afrika gezisine devam eden Cumhurbaşkanı Erdoğan’ın bugünkü durağı Gana oldu. Ülke, Erdoğan’ın gelişiyle beraber teyakkuz haline geçerken, İçişleri Bakanı Ngombe Dutba vatandaşlarına uyarılarda bulundu: “Sağı solu belli olmuyor, aman ağzımızın tadı kaçmasın”
Gana Devlet Televizyonu’nda katıldığı canlı yayında Tayyip Erdoğan’ın ülkelerini ziyaret etmesine ilişkin önemli değerlendirmelerde bulunan İçişleri Bakanı Ngombe Dutba’nın gündeminde uyarılar ve önlemler vardı. Ekvador’da yaşananların henüz çok taze olduğunu hatırlatan Dutba, “Biz Ganalılar sağcısı-solcusu, demokratı-cumhuriyetçisi, Alevisi-Sünnisi olarak bir olup şu 2 günü atlatalım. Lütfen arkadaşlar. Ne bir protesto ne de sevgi gösterisi olsun. Bakın Fildişi kazasız belasız yolladı, bugün bayram yapıyor. Güzel Gana’mız Ekvador olmasın” sözleriyle halka seslendi.
Sözlerinin kesinlikle korkaklık olarak algılanmaması gerektiğine de dikkat çeken İçişleri Bakanı, şöyle devam etti:
“Hayır, aslında bir olay olsa, korumaları bizimkilere saldırsa falan çok pis karşılık da veririz. Onlar Afrikalı dayağı yememişler daha.. Ama işte sonra bi ton diplomatik kriz, problem. Uğraşmaya değmez. Yoksa iki dakikada alaşağı ederiz, Ganalıyız çok şükür. Bizim de kendimize göre bir şeklimiz var. Kabile çocuğuyuz olum biz de, boru değil. Gel gör ki bağımsızlığı ilan edip olayı cumhuriyete çevirince mecburen bu tip diplomatik işlerin içinde kaldık işte. Sıkalım dişimizi, yarın yollarız Nijerya’ya.”
Cumhurbaşkanı Erdoğan’ın ülkeye varmasıyla beraber İçişleri Bakanı’nın uyarılarının da hayli işe yaradığı görüldü. Temaslarını sürdüren Erdoğan’la karşılaşmamak için mümkün olduğunca sokağa çıkmayan Ganalılar, günü evlerinde saklanarak geçiriyor. Erdoğan'ın yarınki durağı Nijerya’da ise gergin bekleyiş sürerken, ziyaret programındaki diğer ülkelerde durum şöyle: 
 Ülke yönetiminin Nijer’le yürüttüğü “Abi bu seferlik siz alın, iki harf var aramızda fark etmez kime geldiğini” şeklindeki pazarlık sürüyor. Nijerya, teklifi kabul etmesi için Nijer’e 3 şehrini ve bir gölünü vermeye hazır olduğunu açıkladı.
 Erdoğan’ın 3 Mart’ta geleceğini açıkladığı Gine’de Devlet Başkanı kalp krizi geçirdi. Başkanın en son karısına “Ya gelse bir şey değil de, böyle sanki sürekli havada bir tokat hazır bekliyormuş gibi. O gerilime dayanamıyorum. Direkt vursa daha iyi...” diyerek fenalaştığı söyleniyor.
 Başbakanın kıvrak “Ülke değiliz biz, çizgifilmiz” yalanı sayesinde bu defa yırtan Madagaskar’da kutlamalar sürüyor.
 Ülkede Erdoğan kıtadan ayrılana dek karartma ilan edilmiş durumda. Halk, yalnızca kulaktan kulağa konuşuyor. Cumhurbaşkanınınsa 2 gündür yeri kimseye söylenmeyen nükleer saldırılara karşı hazırlanmış bir sığınakta tutulduğu söyleniyor…
 Afrika’nın sevimli ada ülkesi Mairitus’ta ülkeyi okyanusun içine gömmek için hummalı çalışmalar sürüyor. Tüm vatandaşların katıldığı seferberlik kapsamında herkes karaya kovalarca su taşıyarak adayı batırma uğraşında.",satiric
"Eylemlerine başladığı ilk günden itibaren kurumsal ve profesyonel yapısı ile dikkat çeken terörist oluşum IŞİD, Rakka'da Bomb&Travel hizmeti vermek adına çalışmalarını hızlandırdı. Buna göre önümüzdeki ay örgüte katılacak yeni üyeler, dünyanın her yanına uçma fırsatı yakalayabilecek...
IŞİD'in Enformatik Sistemler Emiri Bekir El Hadisi'nin bu sabah yaptığı açıklamaya göre Rakka'da faaliyete geçecek Bomb&Travel bürosu, dünyanın dört bir yanından gelecek sempatizanların hiç bilmedikleri coğrafyalara gitmesine imkan sağlayacak. ""Bugün çok şükür dünyanın her tarafına militanlarımız ulaşabilecek durumdalar. İstanbul, Brüksel, Paris... Özellikle gezgin ruhlu ve teröre yatkın herkesin ilgi duyacağını düşünüyoruz"" diyerek, hedef kitleleri hakkında ipucu veren El Hadisi açıklamalarına sözlerine şöyle devam etti:
""Buradan basın mensupları vasıtasıyla maceracı ruhlu arkadaşlarımıza sesleniyorum. Siz de hem farklı şehirler göreyim hem de şehadet şerbetinden içeyim diyorsanız kayıtlarımız sürüyor. Masraflarınızı tamamen biz karşılıyoruz. Burslu Erasmus gibi düşünün. Yemeniz, içmeniz, tek yön gidiş biletiniz hepsi bizden. Takdir edersiniz ki, dönüş biletine gerek yok. Evet, yatırımlarımızın karşılığını bu dünyada alamıyoruz ama inşallah öteki dünyada tüm bu emekleri amorti edebiliriz...""
Bomb&Travel'a başvuracak adaylarda aradıkları özellikleri de aktaran Hadisi, takım çalışmasına yatkınlık ya da prezantabl olmak gibi koşullarının bulunmadığının altını çizdi. Bomb&Travel ile yeni yerler görmek isteyen her yaştan, her cinsiyetten insan için ""Yani çok da bir şey aramıyoruz ya. Şu an için vücut bütünlüğü olsa kafi. Ha seyahate engeli olmasın, zaten işin doğasına aykırı olur. Bu kadar..."" ifadelerini kullanan Enformatik Sistemler Uzmanı, ilgilenen adaylara son olarak şöyle seslendi:
""Arkadaşlar buyrun Ölmeden Önce Görmeniz Gereken 100 Dünya Kenti... Buradan dilediğiniz gibi seçebilirsiniz. Ölmeden önce göreceksiniz, onu kesin olarak garanti ediyoruz. Öldükten sonrası biliyorsunuz artık öteki tarafta verilecek karar, takdir-i ilahi. O kadarına karışamayız. Ama Venedik'se Venedik, Londra'ysa Londra nereyi isterseniz bir uçak biletine bakar...""",satiric
"Panamalı bir hukuk şirketine ait 11 milyonu aşkın dosyanın sızdırılmasıyla patlak veren Panama Belgeleri skandalı dünyada büyük yankı uyandırırken, dosyaların toplam büyüklüğünün 2.6 Terabayt olduğunun ortaya çıkmasıyla birlikte aylık kotaya takılan Türkiye, konuyla ilgisini tamamen kesti. 
Panama'da faaliyet gösteren Mossack Fonseca hukuk şirketine ait olan ve şirketin müşterilerinin vergi kaçırmasına, yaptırımları bertaraf etmesine ve kara para aklamasına yardımcı olduğunu gösteren belgelerde başta Viladimir Putin olmak üzere çok sayıda önemli devlet adamının da adı geçiyor. Skandalın bu sabah patlak vermesiyle birlikte tüm dünya ile birlikte Türkiye'de de gözler bu belgelerdeki isimlere çevrilirken, belgeleri incelemek amacıyla indirmeye çalışan vatandaşlar kısa sürede acı gerçekle yüzleşti.
11.5 Milyon belgenin toplam dosya boyutunun 2.6 TB olduğunun anlaşılmasıyla birlikte dosya indirme işlemleri de bir bir iptal edilirken, konuyla ilgili olarak hükümetten yapılan açıklamada da mevcut haliyle Türkiye'nin bu skandaldan etkilenmesinin yakın bir zamanda imkansız olduğuna dikkat çekildi. 
Ulaştırma, Denizcilik ve Haberleşme Bakanlığı'ndan adının açıklanmasını istemeyen bir yetkili, hiçbir normal vatandaşın bu belgelere ulaşmak için aylık kotasını heba etmeyeceğine dikkat çekerek şu ifadelere yer verdi:
""Hadi diyelim manyağın teki azmetti, indireyim dedi. Ülkemizde aylık ortalama internet kotası 4 GB, hadi paraya kıydı onu da 8 GB aldı diyelim. 1 Terabayt, 1024 GB eder. 2.6 Terabayt, nerden baksan 2600 GB. Böl 8'e onu, ne etti? 300 küsür ay. Velhasıl şimdi başlayıp başka hiçbir şey indirmese bile en aşşağı 25 senede falan indirebiliyor o dosyayı. O zamana da artık kim öleee kim kala...""
Aslında kendilerinin de dosyayı merak ettiğini belirten Bakanlık yetkilisi, ""Bizim çocuklara sordum, en yüksek hızda indirsek kotaya falan takılmadan ne kadar sürede alırız dosyayı diye. Türkiye'nin mevcut alt yapısıyla 6 ila 8 ay arasında bir süre verdiler. İsterseniz bakanlığın internetinden torrent'le indirmeye başlayalım ama internet çok kasar o zaman, 6 ay Facebook bile açılmayabilir, vatandaş isyan eder diyince o işten de vazgeçtik."" sözleriyle hükümetin böyle bir yükün altına giremeyeceğini işaret etti.
Son olarak belgelerde Türkiye'yi ilgilendiren bir durum olduğunu düşünmediğini de belirten Ulaştırma Bakanlığı yetkilisi, ""Varsa da zaten birileri bakar haber verir bize. Boşa kasmaya gerek yok"" derken, her ihtimale karşı yine de belgelerin yayınlandığı siteye erişim yasağı konulacağını da sözlerine ekledi. ",satiric
"Bugüne dek internette ve televizyonda rastladığı onbinlerce konut reklamının hiçbirisinde kendisine hedef kitlede yer bulamayan Makine Mühendisi Ergin Türkmen için umutlar hızla tükeniyor. Son olarak bir inşaat firmasının 'İstanbul'un yükselen değeri Esenyurt'ta, 298.000 TL'den başlayan fiyatlarla 1+1 daireler. Bu fırsat kaçmaz!' reklamında da kendisine seslenilmeyen Türkmen, şehrin en fakiri olduğu gerçeğini kabullenme aşamasında...
Merkezi yerdeki lüks projelerden, itin öldüğü yerdeki gecekondudan hallice olanlara kadar onbinlerce konut projesinden hiçbirisi için uygun aday olamamanın kendi eksikliği olduğunu açık yüreklilikle itiraf eden Türkmen, düzenlediği basın toplantısına proje sahibi firmalardan özür dileyerek başladı. 
Reklamlarda ""Şehrin içinde şehirden uzak, seçkin komşularınızla yepyeni bir yaşam alanı"" şeklinde bahsedilen ve kısaca ""İstanbul'un adı bilinen bir semtinde, içinde kimsenin girmeyeceği yarı olimpik bir havuz olan"" projelerin zaten kendisi için epey uzak bir hayal olduğunu belirten genç makine mühendisi, açıklamalarına şöyle devam etti: 
""Zaten onların reklamlarında ortada gezinen muhtemel komşularıma bakınca bile 'Yok ya Ergin, sen burada tutunamazsın, seni ezerler olm' diyorum kendime. Onun dışında işte bi de 'İstanbul'un yeni yükselen değeri bilmemnerede, havaalanına bilmemkaç dakika olarak' adlandırılanlar var. O yükselen değer her neresiyse adını ilk kez o reklam vesilesiyle duymuş oluyorum genelde. Artık onu duyunca anlıyorum ki şehrin çoktan yükselmiş değerleriyle arasında normal trafikte en az 1 saatlik süre olan bir araziden bahsediliyor. Onların fiyatları nispeten daha uygun gibi ama bu sefer de lan buna bu parayı verirsem bir o kadar da yol parası vericem, o zaman ne yiyip ne içicem, evdeki ahşap parkeyi mi kemiricem gibi sorular gündeme geliyor. Kaldı ki hadi diyelim aylık morgage'ını rahat ödeyebilsem bile daireler gene o kadar para edecek gibi değil. Şehir hakkaten yükselip de oralara kadar genişleyene, o ev o parayı hakedene kadar ben çoktan ölmüş olurum. Velhasıl gene hedef kitleye giremiyorum...""
Türkmen, yayınlanan her konut reklamıyla birlikte kendisini biraz daha fakir hissettiğini ve bir noktadan sonra gururunun daha fazla incinmemesi için artık reklamı görür görmez kapattığını belirtirken, proje sahibi firmalara da kendisini hedef kitle listesinden çıkarmaları için çağrıda bulundu: 
""Bilmiyorum artık AB grubu mu CD grubu mu neyse işte ne varsa çıkarın abi beni o listelerden. Bana göstereceğinize belki alacak durumda olan birine gösterseniz daha iyi olur o reklamı. Neticede siz de gösterim başına 5-10 kuruş bir para ödüyorsunuz. Paranıza yazık. Bakalım memlekette bir miras durumu var, oradan elime biraz toplu para geçecek gibi olursa ben size haber ederim yine başlarsınız yayınlara. Şimdilik beni yok sayın siz...""",satiric
"Günlerdir merak edilen 'AKP'nin yeni Genel Başkanı kim olacak?' sorusu nihayet Binali Yıldırım'ın açıklanmasıyla yanıtını bulurken, genel başkanlık için adı geçen diğer adaylar kararı buruk bir sevinçle karşıladı: ''Yani tabii, biraz profil meselesi. Bizimki yüksek olunca, malum...''
Ahmet Davutoğlu ve Cumhurbaşkanı Erdoğan'ın başbaşa yaptığı toplantıdan bu yana patlak veren başbakanlık krizi, bugün itibariyle geride kaldı. Parti temayül yoklamalarına göre önde gözüken Binali Yıldırım'ın adaylığında herhangi bir sürpriz yaşanmazken, gözler genel başkanlık için adı geçen diğer isimlere çevrildi.
19 Mayıs törenleri için bulunduğu Ankara'da gelişmeleri değerlendiren Adalet Bakanı Bekir Bozdağ, ''Valla ben şahsen Binali Yıldırım'ı kutluyorum. Yakın çevreme de hep söylemiştim. Aranılan, tarif edilen profile en uygun isim Binali ağabey demiştim. Benim adımı kim niye karıştırdı onu hiç anlamadım zaten. Neticede eğitimimiz belli profilimiz belli. Yani...'' sözleriyle öncelikle müstakbel başbakanı tebrik etti.
Basın mensuplarının ''Efendim, sizde herhangi bir hayalkırıklığı var mı?'' sorularına ise içtenlikle yanıt veren Bozdağ, mikrofonlara şöyle konuştu:
""Arkadaşlar, şimdi bu tip işler bizim partimizde tam bir fikir birliğiyle halledilir. Kimsenin buna şüphesi olmasın. Bu doğrultuda da zaten partimiz bütün teyamül yoklamalarında sağolsun şahsımın yüksek profilli olduğunu bir kez daha teyit etti. Ben de sonucun bu şekilde çıkacağını düşünüyordum, yanılmadım. Elbette, partimin beni layık gördüğü konumun hakkını sonuna dek vermeye çalışacağım. Sanıyorum bıyıklara da artık lüzum kalmadı. Ne yalan söyliyim ona da ayrıca bi sevindim...""
Bekir Bozdağ, programının yoğunluğu nedeniyle açıklamalarını kısa tutarken, genel başkanlık için isimleri geçen partinin diğer ağır topları ise Binali Yıldırım'ın adaylığını şöyle değerlendirdiler:
 ABD'de yüksek lisans yaptığımı söylemiş miydim ben? Hadi ya, demek konuştuk daha önce. Ya işte çok fazla kimseye ilan etmiyorum ben öyle ukalalık olmasın diye ama demek ki partide de duyuldu ABD'de yüksek lisans yaptığım. İşte insan ABD'de yüksek lisans yapmamış olsa belki direk başbakanlık için düşünülebilir ama ABD'de yüksek lisans işi değiştiriyor tabi. İleride bakalım, başbakanlık koltuğu ABD'de yüksek lisansı kaldırabilecek gibi olursa tekrar düşünülecek şeyler bunlar. Binali Bey'i tebrik ederim...
 Bir ara doktor olmama rağmen benim de ismim geçti evet. Sonra Allah'tan kendiliğinden sönümlendi o olay. Koca doktor yani, tıp camiasına ayıp en başta...
 Valla arkadaşlar, benim titrim belli. Profesör adamım, o açıdan yani zaten başbakanlık için hiç hevesim olmadı. Ha twitter hesabımı biraz inceleyenler belki profesör olduğuma inanmamış olabilir. Ne yalan söyliym bazen ben bile inanamıyorum ha ehehe...
 Bence sadece profile bakılmadı. Yoksa açık ara benim olmam icabederdi. Beklemedim de değil hani. Yine de küskün değilim. Dava arkadaşlarıma selam ediyorum.",satiric
"Yıllardır hasretini çektiği eğitimli, prezentabl ve sistematik bir şekilde çalışan seri katile kavuşan Türkiye, Avrupa Birliği üyeliğine dair de umut tazeledi. Konuyu derhal müzakere sürecine taşıyacaklarını belirten AB Bakanı Ömer Çelik, ”En kötü ihtimalle insani gelişmişlik fasılası yerine bunu saydırmayı hedefliyoruz"" sözleriyle Türkiye'nin yeni AB vizyonunu paylaştı...
Ankara ve İstanbul’da işlediği seri cinayetlerin ardından bir anda Türkiye’nin gündemine oturan Atalay Filiz, Avrupa Birliği Bakanlığı’nın da dikkatinden kaçmadı. Bugün düzenlediği basın toplantısında konuyu titizlikle incelediklerini belirten AB Bakanı Ömer Çelik, öncelikle ölenlere Allah’tan rahmet dileyerek başladığı konuşmasında şu sözlere yer verdi: 
""Ama bu vatandaşlarımız inanın boş yere ölmediler. Nasıl ki Kurtuluş Savaşımızda, efendime söyleyeyim daha sonrasında terörle mücadele hayatlarını kaybeden vatandaşlarımız bu vatan için kendilerini feda ettilerse bu vatandaşlarımız da aynı şekilde. AB vizyonumuz doğrultusunda verilen şehitler olarak bakıyorum ben onlara. Çünkü biliyorsunuz bu tip nadide katiller, genelde gelişmişlik düzeyi yüksek, Avrupa-Amerika gibi yerlerde yetişiyor. E tabii öyle bir seri katilin ortaya çıkması için de en az 3-4 kişi olmak kaydıyla birilerinin de maktul olarak bu yolda kendini... Anlatabildim sanıyorum...” 
Bugün Avrupa Birliği’ne tam üye olan Bulgaristan gibi, Slovenya gibi ülkelerini bile bu standartta bir seri katile hasret olduğunu vurgulayan AB Bakanı şöyle devam etti:
“Atalay'ı bana ilk anlattıklarında ‘tamam’ dedim. Eğitimse eğitim, tipse tip. Bakışlardaki o huzursuz edici sakinlikse o da var. Yani öyle bir anda cinnet geçirip sülalesini doğrayan sonra da en yakın karakola teslim olan geleneksel seri katil anlayışmızdan hayli farklı. Bu anlamda AB muzakerelerinin önemli fasılalarından biri olan insani gelişmişlik kriterini tek başına karşılayabilecek bir örnek teşkil ediyor. Eğer Avrupa birazcık olsun samimiyse böyle bir örneği görmezden gelmeyecektir. Şimdi top onlarda...”
Son olarak konuyu Avrupa Birliği’ne taşımak için gerekli evrakları hazırladıklarını belirten Ömer Çelik, bundan sonrasında emniyet güçlerinin de seri katile uygun bir standartı yakalaması için İçişleri Bakanlığıyla koordineli bir çalışma içine gireceklerini ifade etti. AB Bakanı, “Şimdi bize şu şeyden lazım, bunların ağzı falan bağlanıyor ya, kimseyi ısırmasın diye. Demirden falan oluyor hani. Hah, Adalet Bakanlığı’na sorduk bizde o yokmuş. O'nun siparişini verdik, sanayide yapacaklar” diyerek sözlerini tamamladı.
Basın toplantısının ardından resmi internet sitesinden ihale ilanı yayınlayan İçişleri Bakanlığı ise, demir ağızlığın yanı sıra seri katili takip edecek komiserlerin yanına verilmek üzere siyahi ortak, devriyeler için yeterli miktarda donut ve olay mahallinde arkadan yürüyecek Çinli alımı yaparak eksiklerini tamamlayacak.",satiric
"Son dönemde düzenlenen terör saldırılarından bir şekilde sıyrılarak vefat etme imkanı bulamayan vatandaşların imdadına 9 günlük bayram tatili yetişti. Milyonların tatil ve memleket ziyareti için yollara döküleceği büyük maraton öncesi Karayolları ise umutlu: “En az 200 diyoruz…”
Bayram tatili için bugünden itibaren yola çıkacak isimlere rahmet yolundaki ilk başarı temennisi Karayolları Genel Müdürlüğü’nden geldi. Bu zorlu mücadelede milyonların yollarda olacağını ancak sadece hak eden bir bölümün hedefe ulaşacağını kaydeden Karayolları Genel Müdür Yardımcısı Kazım Özben'in vatandaşlara yönelik uyarıları ise şöyle oldu:
“Bizim Karayolları olarak ilk tavsiyemiz 30 günlük orucun ardından bayramda birden çok fazla yememeleri… Ahah… Yok canım bize ne ondan. Hatta bilakis yesinler, belki de son yemekleri olacak. Neyse konumuza dönecek olursak, trafik kazasında hayatını yitirmek aslında düşünüldüğü kadar zor değil. Araç kullanırken video çekimi için aşırı hız yapmak, aynı soyadına sahip 17 kişiyi tek bir Doblo’ya doldurmak, İstanbul'dan kaptırıp 8 saatte Antalya'da olmaya çalışmak ve herhangi bir Metro Turizm seferine dahil olmak gibi onlarca yolu var. İsteyen yapar yani...""
Karayolları Genel Müdürlüğü’nden yolda telef olmak isteyen vatandaşlara yönelik gelen öneriler bu yönde olurken, İstanbul Kartal Gişelerinde mikrofonlara konuşan ilk adaylardan bazılarının görüşleri ise şöyle oldu :
 Valla benim kaynım Almanya’da yaşıyor. Her patlamadan sonra “Daha hala ölmedin mi Arif sen?” diye aramasından bıktım. Terörse bu da terör sayılır. yani Olduğu kadar artık...
 Görüyorsunuz bakın şimdiden kuyruk olmaya başladı. E insanlar haklı tabi. Herkesin dış hatlarda ölebilecek geliri yok ki bu ülkede. Vatandaş naapsın mecbur bayramı bekliyor.
 Çok afedersiniz şimdi Osmangazi Köprüsü’nde ölürsek şehit oluyoruz di mi? Ona göre ben yolu biraz değiştirip giricem oraya. Hem kısmet bakalım belki köprünün ilk kazası olur.
 Bugün mübarek Kadir Gecesi biliyorsunuz. Bugün imkanı olan kuşlar bile ölür arkadaşlar.
 Şimdi buradan Ankara’ya kadar öldüm, öldüm. Sonra ben Yozgat’a devam edicem, orda bir Allahın kulu yoktur yolda. Kendi kendime şarampole falan yuvarlanmam lazım, zor iş...",satiric
"15 Temmuz gecesi ordu içindeki bir cunta tarafından gerçekleştirilen ve 200'ün üzerinde can kaybıyla sonuçlanan darbe girişiminin yaraları yavaş yavaş sarılırken, terör örgütü IŞİD'dense Türkiye'ye iyi haber geldi...
Örgüt, savaş uçaklarının kendi meclisini vurup halkın kendi askerini boğazlayabildiği bir ülke olarak Türkiye'de kendileri için yapılacak fazla bir şey kalmadığı gerekçesiyle Türkiye'deki operasyonlarını durdurma kararı aldı.
IŞİD sözcüsü Şerif el Husseini, Türkiye ile ilgili kararı açıklamak üzeren bugün bir kez daha kameraların karşısındaydı. Hafta sonu tüm dünya gibi kendilerinin de Türkiye'de yaşanan gelişmeleri şaşkınlık ve endişe ile takip ettiklerini belirten Husseini, örgüt üst yönetiminin dün akşam konu ile ilgili olarak acil koduyla toplandığını ifade etti.
Toplantıda, Türkiye'den gelen görüntülerin detaylı olarak incelendiğini ve durumun masaya yatırıldığını söyleyen IŞİD sözcüsü, 4 saat süren değerlendiremelerin ardından alınan kararı mikrofonlara okudu:
Açıklamanın ardından basın mensuplarının sorularını yanıtlayan IŞİD sözcüsü, Türkiye'deki eylemlerin zaten bir süredir örgüt içinde tartışma konusu olduğunu belirtirken, ""En son Atatürk Havalimanı'nı patlattıktan sonra bu tartışmalar daha da yüksek sesle dile getirilmeye başlanmıştı."" ifadelerine yer verdi.
El Husseini, ""Normal bir ülke olsa 1 ay kendine gelemez, başka konu konuşmazdı ama bunlar ertesi gün hiçbir şey olmamış gibi köprü açıp 2 gün sonra da aynı havalaanından güle oynaya tatile gittiler. Ülkenin bir kısmında zaten iç savaş gibi bi şey var, her gün ölü haberi geliyor ama o da kimsenin umurunda değil. Bak söylüyorum size bu olaydan en geç 3 gün sonra yine İsmail Köybaşı transferi en önemli konuları olur. Artık arsızlık mı desem, alışkanlık mı desem adını da tam koyamadık."" diyerek, Türkiye'nin bünyesinde barındırdığı doğal şiddet kaynakları normal değerlere ulaşmadığı sürece dışarıdan ekstra bir katkı yapmanın anlamsızlığına dikkat çekti.
IŞİD sözcüsü, ""Peki, örgüt Türkiye'de daha büyük eylemler yaparak bir nebze de olsa daha uzun soluklu etkiler bırakma opsiyonunu değerlendirdi mi?"" şeklindeki bir soruyu ise ""Yani... Tabii o da mümkün. 2 uçak kaçırıp 11 Eylül gibi bir yerlere de dalınabilir ama hem sonuç getirip getirmeyeceği meçhul hem de Türkiye o yatırıma değer mi bilmiyoruz. O kadar uğraşacaksak zaten gider Amerika'da yaparız. Hem adı 'Amerika'yı vurdular' olur hem de onlar bi 10 sene unutmuyorlar"" sözleriyle yanıtlayarak toplantıya son verdi. ",satiric
"Üst üste gelen terör saldırıları, 15 Temmuz Darbe Teşebbüsü ve hemen peşisıra kamu personeline getirilen izin yasağı ile birlikte tarihinin en zor günlerini geçiren turizmciler, sezon bitmeden önce hükümete seslendi. FETÖ operasyonu kapsamında gözaltına alınanları otellerinde ağırlayabileceklerini belirten çok sayıda turizmci, hem devlet, hem de turizm için en kârlı çözümün bu olduğu görüşünde.
Doluluk oranlarının %40'lara kadar düşmesi üzerine bu sabah Türkiye Turizmciler Birliği (TTB) binasında düzenlenen bir basın toplantısıyla hükümete seslenen turizmciler, sezonu en azından makul bir zararla kapatmak adına gözaltına alınanların kendilerine teslim edilmesini önerdi.
TTB Başkanı Malik Suray yaptığı konuşmada, zaten her gün içeri alınan binlerce kişi için şu an için yeterli kapasitede cezaevinin olmadığını belirtirken, ''Ya çok afedersiniz ama biz kuruduk, bittik. Bari şu adamları getirin bize, biz onları burada tutarız. Zaten otele yerleşen çıkmıyor, bi yere de kaçmazlar...'' diyerek, Hükümet yetkililerine seslendi.
Her mahkum için belli bir rayiç fiyat üzerinden hükümetle anlaşabileceklerini ifade eden TTB Başkanı, zaten pek çoğunun mal varlığına el konulduğunu ve bu kaynaktan pekala kendilerine de bir aktarım olabileceğini vurgulayarak, şöyle devam etti:
''Bakın arkadaşlar, bugün bu salonda olan pek çok dostumuz, çalışma arkadaşımız 1 Kasım'da istikrar sürsün diye hükümetimize destek çıktı. Normalde 'istikrar bi yerimize kaçtı' gibi yakışıksız ifadeler de kullanabilirdik ancak şimdi hem çirkin olur, hem de gereği yok. Bunun yerine biz çözümle, öneriyle geliyoruz. Her gün kamyonla adamı içeri alıyorsunuz. Nereye sıkıştırıyorsunuz bu kadar insanı? Bari getirin, şu oteller boş durmasın. Mallarını satın savın, ödemeyi oradan yapın. Ya da onlar ödesin direkt, zaten 1 ay kalsalar geriye el konacak pek bir şeyleri de kalmaz. Hem turizmimiz kazanır hem demokrasimiz kazanır. Gelin buna he deyin...''
TTB Başkanı'ndan sonra mikrofonların başına geçen otel zincirlerinden Sunny Resort'un sahibi Mustafa Sanibey ise, bu yaz sıcağında Silivri'de, Kandıralı'da mahpusluğun bir ceza olmadığına, caydırıcı olunmak isteniyorsa daha güneye inilmesi gerektiğine dikkat çekti. 
""Ağustos'ta Antalya'da 2 hafta geçirsinler, bakın o zaman bi daha böyle işlere kalkışıyorlar mı?"" diyen deneyimli otelci Sanibey, gözaltındaki isimlerin kalacağı odalarda kesinlikle klima kullanılmayacağını ve havuz suyu sıcaklığının 35 derecenin altına düşürülmeyeceğini belirterek hükümete güvence verdi. ",satiric
"2011'den bu yana ABD'nin ısrarına rağmen Suriye iç savaşına doğrudan asker yollamayı reddeden Türkiye, bu sabah başlayan ""Fırat Kalkanı Operasyonu""nun coşkusunu yaşıyor. TSK'nın IŞİD'e karşı asker ve tanklarla Suriye'nin Cerablus yerleşim bölgesine girerek başlattığı operasyon, 5 yıldır Suriye'ye kara gücü yollamamak için direnen ülkede sevinç ve gururla karşılanırken, ABD'nin neden Suriye'ye kendi askerini yollamaktan kaçındığıyla ilgili herhangi bir soru da henüz gündemde değil.
Sınırdan geçen Türk askeri ve zırhlı araçlarının görüntüleriyle birlikte sabah saatlerinden itibaren başlayan kutlamalar tüm coşkusuyla sürüyor. Türkiye'nin 5 yıllık bir direnişin ardından Suriye içsavaşına bilfiil dahil olmasını sosyal medyada doyasıya kutlayan vatandaşlar, TSK'nın neden bu zamana kadar girmediği, operasyonun olası sonuçları ve neden ABD'nin kendisinin asker yollamadığı gibi sorulara fazla takılmazlarken, gözler bölgeden gelecek zafer ve destan haberlerine çevrilmiş durumda. 
Konu ile ilgili olarak sokaktaki vatandaşın görüşleri ise şöyle
Yav şimdi bırakın Amerikasını, bilmemnesini. Türkiye Cerablus'a girdi mi? Girdi! Bu en çok kime girdi? PYD'ye, IŞİD'e, Amerika'ya, Rusya, dünya ve galaksiye. Gerisini çok da düşünmeyin...
 E Amerika giremiyor, çünkü korkuyor. Bu işler biraz gözü karalıkla alakalı. İstediğin teknoloji silahın olsun. Aha şuranda yürek yoksa, o zaman öyle pısarsın işte. Gözümüzün kararması için 5 yıl gerekti gerçi ama onu da yapamayanlar var. Helal olsun Türkiye'me...
 Ya neyden korkcağız ki? Bomba patlatırlarmış? E zaten patlıyor. Çok zaiyat verirmişiz, e zaten her gün veriyoruz. Sırf laf yemin ederim...
Herkes gördü. Bir gecede 82-Cerablus, 83-İdlib, 84- Menb... Ya buralar ne biçim yerler böyle? biz nereye girdik Allah aşkına?
Şimdi şey, bu sınırdışı operasyon için bi nöbet falan olacak mı? Eğer olacaksa, biz de ona göre bi hazırlık yapalım. Tank görünce artık bende nöbet refleks oldu da...
Evladım biz daha dün öğrendik Cerablus neresi, Amerika ta oradan nasıl bilsin de gelsin buraya? Az birazcık mantık, muhakeme lütfen. İstirham ediyorum...",satiric
"Uzun süren gerginliğin ardından tekrar ılımlı bir hava yakalayan Cumhurbaşkanı Erdoğan ve Rusya Devlet Başkanı Putin, G20 zirvesiyle birlikte dostluklarını yeni bir boyuta taşıdılar. Zirve boyunca oldukça samimi görüntüler veren iki lider, görevi bırakmalarının ardından ilk fırsatta birlikte eve çıkmaya karar verdiklerini açıkladılar.
Geçen yıl uçak düşürme kriziyle gerilen ilişkilerin ardından 27 Haziran'da Erdoğan'ın özür mektubuyla tekrar düzelmeye başlayan Türkiye-Rusya ilişkileri, G20 zirvesiyle birlikte yeniden eski havasını yakalamış görünüyor. Zirvede sık sık bir araya gelen ve samimi görüntüler veren iki lider, bugün yaptıkları ortak açıklamayla dostluklarını bir kez daha gözler önüne serdiler. 
Ortak basın toplantısında ilk sözü alan Rusya Lideri Putin, bu zamanda kafa dengi bir Devlet Başkanı bulmanın zorluğuna dikkat çekerken ""Yaa bakmayın biz arada takışıyoruz ama Sayın Erdoğan'ın muhabbetinden aldığım tadı da başka kimseden alamıyorum. Zaten var ya bizim kafalar acaip uyuyor ha. Ülke yönetme şekillerimiz falan da yani. Diğerleriyle de işte konuşuyoruz, kameralara gülüyoruz ama işte o kadar. Aynı şey olmuyor. Meraba-Meraba."" ifadelerine yer verdi.
İşlerin yoğunluğu nedeniyle şu an için ülkelerinden ayrılmaları zor olsa da bi ara görevi bıraktıklarında beraber eve çıkma konusunda ortak bir mutabakata vardıklarını söyleyen Putin, şöyle devam etti: 
""Yeri geliyor ailemizden, eşimizden dostumuzdan çok birbirimizi çok görüyoruz. Bakın Sayın Erdoğan'la ortak konuştuğuuz hiçbir lisan yok ama ayda en az 30 saat toplantı yapıp, anlaşıyoruz. Bir yerde artık ben onun yüzünün bir mimiğinden ne demek istediğini anlamaya başladım. Anlamasam da, he deyip geçiyorum. Nasıl olsa farklı düşünse de bir süre sonra benle aynı noktaya geliyor kendisi de. Er ya da geç. Bu zamanda inanın böyle dostluk zor yani...""
Putin'in ardından mikrofonu devralan Cumhurbaşkanı Erdoğan ise ""Ben Sayın Putin'e Urla tarafına gel dedim. Orası yazın güzel olur, hep beraber otururuz. Hazır yazlık da var, kira vermeyiz ama işte ben kimsenin evinde rahat edemem diye istemedi. O da haklı şimdi..."" diyerek gelecek planlarını aktardı. Arada yaşanan sürtüşmelerin böyle dostlukların tuzu biberi olduğuna dikkat çeken Erdoğan, ""Ha derse ki Beşiktaş'ta eve çıkalım. Evler biraz eski orada ama o da olumlu. En kötü biliyorsunuz bi kaç saray da o civarda var. Ama Rusya olsun diye ısrar ederse benim o noktada bi çekincem olur. Yani benim olmaz da hanımın olur. Bırakmaz yani biliyorsunuz. Neyse ya hele o bi o gün gelsin de bi çaresine bakarız..."" derken, Bulgaristan ya da Romanya gibi her iki ülkeye de yakın 3. bi ülkede eve çıkma fikrinin de tartışılabileceğini belirtti.
Açıklamalarını tamamladıktan sonra birlikte diğer ülkelerin liderlerine takılan Erdoğan ve Putin, Kanada Başkanı Justin Trudeau'ya ""G20'ye ilk kez katılıyorsan eğer herkese baklava ısmarlayacaksın"" diyerek, zorla baklava aldırdılar. Daha sonra diğer ülke liderleri ile baklava yanında çay içen 2 lider, akşam halı sahada görüşmek üzere vedalaştılar.",satiric
"Art arda yaşanan toplu taşımadaki şiddet olaylarını değerlendirmek üzere bu akşam saatlerinde bir araya gelen İstanbul Büyükşehir Belediye Meclisi'nin toplantısı az önce sona erdi. Şehirdeki gerilimi azaltmak üzere alınacak önlemlerin masaya yatırıldığı toplantıdan çıkan en çarpıcı karar ise, İstanbul'un kilit noktalarında ve toplu taşıma duraklarında kafes dövüşleri düzenlenerek vatandaşların deşarj olmasını sağlama yönünde...
Yaklaşık 3 saat süren toplantının ardından kameraların karşısına geçen İBB Başkanı Kadir Topbaş, özellikle bugün yaşanan ve metrobüs vakasınının önemli bir alarm işareti olduğuna dikkat çekti. Yaşanan gerilimin, en fazla 5-6 milyon kişinin yaşaması gereken bir alana yaklaşık 20 milyon kişinin doluşması nedeniyle ortaya çıktığını belirten Topbaş, ""Tabii böyle olunca herkesin varlığı diğerine batıyor. Oksijenin de yetersiz gelmesi yüzünden yavaş yavaş akıl sağlığını yitiren vatandaşlarımız olmadık sebeplerle birbirlerine dalıyorlar. Yolcular diğer yolculara, yolcular şoföre, şoför yolculara her an girişebilir, girişiyor da zaten. Bugün ucuz atlattık ama Allah muhafaza çok daha feci olaylar da her an yaşanabilir"" derken, yoğunluğun en fazla yaşandığı yer olan toplu taşımada tehlikenin daha da belirgin bir hale geldiğini ifade etti.
İBB Başkanı Topbaş, yakın bir zamanda büyük bir deprem ya da veba salgını benzeri bir hastalık olmadıkça şehirde bir nüfus azalması beklenmediğini de sözlerine ekleyerek şöyle devam etti: 
""Bu durumda bizim üzerimize düşen, vatandaşlarımızı bir nebze rahatlatmak, deşarj olmalarını sağlamak. Toplantıda arkadaşlarımızla bunları konuştuk. Ne yaparız da en azından zaiyatı azaltabiliriz diye kafa yorduk. İlk aklımıza gelen şey, 'bunlar nasılsa birbirine dalacak, bari güvenli bir yerde kontrollü olarak dalsınlar' oldu. Bu amaçla başta Avcılar, Zincirlikuyu gibi yoğun duraklar olmak üzere kademeli olarak tüm metrobüs duraklarımıza vatandaşlarımızın rahat rahat kozlarını paylaşabilecekleri kafesler yaptıracağız. Yolculuk esnasında ya da öncesinde birbirine bilenenler girsin bunlara, kazananlar, ayakta kalanlar sinirlerini atmış bir şekilde pırıl pırıl çıksın kafesten. Ha keza şoförlerimiz de aynı şekilde bu turnuvalara diledikleri zaman dahil olabilirler. Onlara da bu konuda yetki ve izin verdik...""
Uygulama sayesinde yolculardan zayıf olanların kafeste elenerek toplu taşımadaki yoğunluğun da azaltılacağına dikkat çeken Topbaş, son olarak ""Sistem bir yandan da doğal seleksiyon gibi işleyecek. Biz istiyoruz metromuza, metrobüsümüze de öyle her isteyen değil hak edenler, bileği kuvvetli olanlar binsin. Mert dayansın, namert kaçsın. Yazık günah bak kaç milyarlık araç pert oldu bugün..."" ifadelerine yer verdi. ",satiric
"Başbakan Binali Yıldırım, çok sayıda tv kanalının kapatılmasının ardından yüreklere su serpen açıklamalarda bulundu. Kanal kapamanın hoş bir uygulama olmadığını ve Türkiye'nin dünyadaki imajına zarar verdiğini belirten Yıldırım, meselenin halka yalnızca A Haber’i çeken akıllı televizyonlar dağıtılmasıyla da rahatlıkla çözülebileceğini ifade etti.
IMC TV, Hayat TV ve Özgür Radyo’nun bugün kapatılmasının ardından hükümet kanadından ilk resmi açıklama Başbakan Binali Yıldırım’dan geldi. “Yani maalesef yıl olmuş 2016 hala kanal kapatıyoruz, olacak iş değil” diyerek samimi bir özeleştiride bulunan Yıldırım, “Kolluk kuvvetlerimiz elde tornavidayla makasla yayın odasına gidip yayın kesiyor. Yakışmıyor artık bir noktada. Tek tek evlere girip televizyondan silseler neyse ama onun için yeterli sayıda personel yok maalesef” diyerek bu duruma artık bir son verilmesi gerektiğini kaydetti.
Başbakan Yıldırım, yaşanan son gelişmelerin dışarıdan bakıldığında Türkiye’de basının susturulmaya çalışıldığına ilişkin yanlış bir intiba oluşturduğuna da dikkat çekerek, “Halbuki ne alakası var? Kimseyi susturmuyoruz biz. İsteyen yine evinde, arkadaşlarının arasında konuşuyor ama işte maalesef biliyorsunuz bunu bile ülkemizin aleyhine kullanmaktan çekinmiyorlar” ifadelerine yer verdi.
Yıldırım, bu duruma son vermek için meselenin yayın yapan kuruluş değil de izleyici tarafında çözülmesi gerektiğini belirtirerek şöyle devam etti:
“Ben diyorum ki bundan sonra hem ülkemizde üretilen hem dışarıdan ithal ettiğimiz televizyonlarda ufak bir ayarlamayla sadece A Haber yayını olacak şekilde bir düzenlemeye gidelim. Sanıyorum ki teknolojik olarak çok zor bir iş olmasa gerek. Yani alanlara o televizyonlardan verilir, mevcut televizyonlar için de 'eskisini getir peşinata sayalım, yenisin, götür' gibi bir kampanya ile bu işi çözeriz. Tanıdığım kadarıyla söylüyorum, halkımız bu tarz kampanyalara kayıtsız kalamaz. Allah'ın izniyle en geç 3 aya bütün televizyonları yenileriz.""
Kendisinin de bizzat sadece A Haber izediğini ve kafasının çok rahat olduğunu belirten Yıldırım, ""Bakın mesela tartışma programları var, hiçbir tartışma yok. Herkes ayn fikirde olduğu için keyifle izleniyor. Sonra o gün Sayın Cumhurbaşkanımız ne yaptıysa ne söylediyse kaçırmamak için birebir. Gülmek isteyenler için ülkemiz üzerinde oynanan oyunların masaya yatırıldığı çok güzel eğlence programları da var.” sözleriyle kanalın Türkiye'ye yeterli olacağını ifade etti.
Son olarak A Haber kameralarına dönen Başbakan Binali Yıldırım, memleketi olan Erzincan yöresinden ‘Gurbet elde bir hal geldi başıma’ isimli türküyü seslendirdi. Yıldırım, “Bunu da araya serpiştirin O Ses Türkiye niyetine izlesin vatandaşlar. Benden bir hediye olsun hadi bakalım” diyerek açıklamalarına son verdi.",satiric
"Bir süre önce haberdar olduğu Snapchat'i tüm iyi niyetli çabasına rağmen ne sevmeyi ne de doğru dürüst kullanmayı başaramayan Gamze Üldür(29)’e öldürücü darbe bu akşam geldi. Bir süredir sağdan soldan duyduğu ancak “Herhalde TRT Çocuk'tan falan bir çizgi film karakteri” diyerek üzerine eğilmediği Aleyna Tilki’nin insan olduğunu, üstelik neredeyse ünlü gibi bir insan olduğunu öğrenen Üldür, sonunda pes etti: ""Tamam ya yaşlıyım ben artık...""
'
Bu akşam düzenlediği basın toplantısında oldukça bitkin görünen 29 yaşındaki bankacı Gamze Üldür, hala genç olduğunu kendine kanıtlama mücadelesinin sosyal medyada görüp çoğunlukla aptalca bulduğu Snapchat'le başladığını belirterek şöyle devam etti:
""Bizim bankada yeni başlayan kızlar, stajyerler falan çekip çekip bir şeyler yapıyorlardı. Ben de neymiş bu diye telefona indirip biraz kurcaladım. Snapstory'de 5-10 saniyelik videoları art arda izlerken midem bulandığında biraz yaşımın geçmiş olduğunu fark ettim. Ondan önce de köpek, tilki gibi filtreleri denediğimde 'Bunlar ne ya soytarı işi' diye düşünmüş ama açık konuşmak gerekirse kendime bile itiraf edememiştim. Tam bugün uygulamayı kaldırmışken televizyonda denk geldiğim Aleyna Tilki haberi ise.benim için yıkım oldu...""
Bu ismi birkaç kere duyduğunu ve ""TRT Çocuk''ta falan çıkan bir karaker heralde. Niloya mı ne onun gibi bir şey işte'' diye düşündüğünü söylerken gözyaşlarına hakim olamayan Üldür, basın mensuplarına adeta yalvaran gözlerle seslendi: 
""Meğer klibi milyon kere izlenen ünlüce bir kızmış o. Baya polemiği falan bile olmuş internetten. Nolur lütfen tane tane anlatın bana... Aleyna Tilki kim? Hattta Kerimcan Durmaz duydum bi de o kim? Snapchat niye var? Allahım çıldırmak üzereyim. Tam olarak neleri kaçırdım ben? 90'larda çocuk olmak, Yumiyum falan diyoduk en son yaa, Facebook falan vardı... Neyinize yetmedi bunlar lan? Neyinize?? Çıldırtmayın beni!""
Konuşmasına daha fazla devam edemeyerek bayılan talihsiz genç.. gibi kadına ilk müdahale basın mensuplarınca yapılırken, uzmanlar ise son zamanlarda bu tarz vakaların arttığına dikkat çekiyor.
Her şeyin çok hızlı değiştiği ve popüler kültüre dönük üretimin çoğunlukla 15-19 yaş arasını hedefleyerek yapıldığı bir dönemde özellikle 25 yaş ve üzeri için erken yaşlanma duygusunun ağır bir baskı oluşturduğuna dikkat çeken uzmanlar, aşağıdaki belirtileri yaşayanların panik yapmayarak en yakınlarındaki ergenle iletişime geçmeleri gerektiğine belirtiyorlar:
 Kerimcan Durmaz ismini duyduğunuzda aynı saniyede aklınıza ""Ablan star bebeğim"", ""Şey dermişim hadi bye"" cümleleri ve ""Labuuteeen"" markası gelmiyorsa durumunuz kritik demektir. ""Bunları bilmektense yarın sabah 65 yaşına girmeyi tercih ederim"" diyorsanız da siz bilirsiniz tabii ki...
 ""20 sene önce..."" denildiğinde aklınıza 80'ler geliyor ve ""Ya Adile Naşit vardı di mi? Kuzucuklarım diyodu... İsimlerimizi sayıyodu hani"" şeklinde sohbete devam ediyorsanız bir an önce orta yaş bunalımına dair okumalara başlamanız gerekiyor.
Çağımız herkesin bir anda babaanneye-büyükbabaya dönüşebildiği bir çağ... Daha geçenlerde, büyüklerinize cep telefonu kullanmayı öğretirken özgüveniniz tavan yapıyordu. Şimdi siz yeni bir uygulama indirirken dokunmatik ekrana ürkek bir şekilde işaret parmağınızla dokunuyorsanız riskli bölgeye girmişsiniz demektir. 
Whatsapp emojileri arasında dolaşırken bir yandan MSN'den kalan anılarınızla ""Lan o s.kişen sinekler vardı neydi onun kısa yolu ya?"" demeye başladıysanız sakince Whatsapp'tan çıkarak telefondan tarihe bakın. 2016'da olduğunuzu fark ettiniz mi en azından?
 İzlediğiniz birkaç twerk videosunun ardından ""Anladım ya, Lambada gibi işte... Arkadaki zenci çocuk yok, direk popoyu görüyoruz"" diyerek sevince boğulduysanız... Ya o Lambada'nın Yasak Dans diye Türk filmini yapmışlardı di mi ya? Ehehehe... Hadi buyrun gene düştünüz tongaya...
Eğer henüz 360 derece video izlemediyseniz, izleme hevesine girmediyseniz kafa olarak orta yaşa girdiniz demektir. İzlemek istediğiniz diziyi hdfilmvidividi.com, dizividisi sitelerinde bulamayınca  torrent aklınıza gelmiyor ve hemen vazgeçiyorsanız vakit kaybetmeden en yakınınızdaki ergenle temasa geçip bir şeyler öğrenmeye çalışın. Belki öyle 2-3 sena daha idare edersiniz... ",satiric
"Dün gece başlayan operasyonla gözaltına alınan HDP’li vekillere ardı ardına tutuklama talepleri gelirken, CHP’de de ''Evet galiba sıra geliyor bize de'' telaşı başladı. Meclis aritmetiğinden oy oranlarına ince hesaplara girişen CHP yönetimi, kaç milletvekili vermeleri halinde başkanlık sisteminin geleceğini kestirmeye çalışıyor.
HDP'nin, başkanlık sistemi için yeterli sayıda milletvekili tutuklanarak sırasını savmasının ardından, bir sonraki adres olan CHP'de gergin bir bekleyiş hakim. Bugün öğle saatlerinde basın mensuplarının karşısına geçen Parti Sözcüsü Haluk Koç, şu an ana gündemlerinin “Başkanlık sisteminin gelmesi için bizden kaç vekil alacaklar acaba?” olduğunu belirtirken, net rakam konusundaki belirsizlikten şikayet etti.
“Saydığımız kadarıyla HDP tarafı şu ana dek 9 tutuklu vermiş. Meclisteki sandalye sayısına göre oranlarsak bizden de 25-30 gibi bir rakam çıkması gerekiyor ama o iş tam öyle mi yürüyor yoksa işte toplam sabit bir rakam var da ona mı ulaşılması lazım henüz bilemiyoruz. Kafamız karışık...” diyen Koç, bu konuda hükümetin de kendilerine yardımcı olması gerektiğini ifade etti.
Koç, AK Parti tarafından ""Şu kadar milletvekilinizi tutuklamamız lazım"" şeklinde kesin bir rakam iletilmesi halinde hazırlıklarını ona göre yapabileceklerini belirtirken ""Biz de ona göre hesabımızı bilelim. Belki gönüllü arkadaşlar çıkar, onlarla sayıyı tamamlayabilirsek listeyi Adalet Bakanlığı'na direkt iletiriz. Kalanların kafası rahat olur en azından. Bi de mesela önemli olan toplam adet mi? Yani diyelim ki 20 kişi tutuklandı bizden, arada değişim yapabiliyor muyuz? Efendim işte Kemal çıktı, Haluk girdi gibi? Bunların da bi an evvel netliğe kavuşması lazım"" sözleriyle hükümete seslendi.
CHP'nin çağrısına hükümet kanadından henüz resmi bir yanıt gelmezken, Adalet Bakanı Bekir Bozdağ ise kesin sonucun HDP tutuklamalarının tam olarak bitmesiyle ortaya çıkacağını, o zamana kadar bir rakam vermenin doğru olmayacağını işaret etti. ""Ya işte iyilerinden hazırlasınlar bi 40-45 tane falan, fazla gelirse üstünü iade ederiz."" diyen Bozdağ, sayının 50'yi aşmayacağının da şimdiden müjdesini verdi.",satiric
"Anketlerin ve uzmanların tahminlerinin aksine 8 Kasım’daki ABD Başkanlık Seçimleri’ni kazanarak büyük bir sürprize imza atan Cumhuriyetçi aday Donald Trump, seçimden hemen sonra kendisine karşı düzenlenen gösterilerin büyük bir oyunun parçası olduğunu belirterek sandığı işaret etti.
“
Inşası henüz tamamlanan New York’taki Trump Towers’ın açılısına katılan çiçeği burnunda başkan, New Orleans’a, North Dakota’ya ve Colorado’ya selam gonderdigi ve alfabetik sırayla 50 eyaleti de saydığı konuşmasında, kendisini dinlemeye gelen binlece destekçisine, Amerika üzerine oynanan kirli oyunları anlattı. Konuşması sık sık “Dik dur eğilme / Konfederasyon seninle” ve “Helal olsun sana Turuncu Adam” sloganlarıyla kesilen Trump “Sevgili kardeşlerim bakın bu protestocuların derdi başka. Bunlar güçlü Amerika istemiyorlar. Bunlar komünist, bunlar Rus ajanı, evet! Meksikalı teröristlerle olan yakın ilişkilerini de tespit ettik. Hepsinin elimizde belgesi mevcut, bu Cuma Fox TV’de yayınlayacağız inşallah” diyerek dış mihrakların komplolarına karşı halkı duyarlı olmaya çağırdı.
Demokrat Parti zihniyetinin bunu geçmişte de yaptığını belirten Trump konuşmasını şöyle sürdürdü:
""Bakınız merhum Başkan Kennedy’yi kurşunlayan da bunlar. Biraz daha geri gidiyorum…Şimdi bakın çok enteresan, Lincoln suikastinin arkasında da bunların parmağı var. Vietnam Savaşı’nı başımıza saranlar da bunlar. Bu Demokratlar’ın zihniyeti karanlık, geçmişleri kirli. Bunlaaar, Apollo Program’a da karsı çıkmışlardı, aya ayak basmamızı da içlerine sindirememişlerdi."" 
Hilary Clinton’ın sandıkta bulamadığını sokakta aramaması gerektiğini belirten ve “4 yıl sonra sandık var, ne söyleyeceksen orda söyle. Gerçi bu biraz tuhaf bi’ sistem, fazla oy aldığın halde başkan olamıyorsun ama n’apalım artık” diye rakibine göndermede bulunan Trump, son olarak provokatörlere geçit vermeyerek destan yazan SWAT timine teşekkür ederek konuşmasını noktaladı. Trump'un yarın akşam canlı yayında tamamı Fox TV muhabirlerinden oluşan bir gruba aynı şeyleri anlatarak basın özgürlüğü dersi vermesi bekleniyor. ",satiric
"Adana Emniyet Müdürlüğü Asayiş Şube Müdürlüğü'ne bağlı Ahlak Büro Amirliği'nin yaptığı fuhuş operasyonunda müşteri kılığına girip kadın tacirleriyle yaptığı pazarlıkta anlaşan polis memuru İ.Ş(23) nefsine yenik düştü.
Yeni yılla birlikte uyuşturucu satıcıları ve fuhuş çetelerine karşı operasyonlarını sürdüren ekipler, Üreğir ilçesinde 3 katlı bir apartmanda fuhuş yapılldığı ihbarını değerlendirdi. Gizli kamera düzeneğiyle müşteri kılığında apartmana giren polis memuru İ,Ş’den uzun süre haber alamayan ekipler operasyon için düğmeye bastı.
Baskında, giriş kattaki dairenin bir odasında hayat kadını Arzu A. ile meslektaşlarını uygunsuz poziyonda yakayan meslektaşları şaşkınlıklarını gizleyemedi. İ.Ş, hayat kadını Arzu A. ve kadınları pazarladığı tespit edilen Kazım N.(56) ile birlikte toplam 6 kişi gözaltına alındı.
Görevi kötüye kullanmak suçlamasıyla hakkında soruşturma başlatılan polis memuru İ.Ş açığa alınırken, ilk ifadesinde uzun bir süredir yalnız olduğunu, hayat kadınından oldukça etkilendiğini ve bir an kendini kaybederek görevi unuttuğunu itiraf etti. 
Olayın basına yansımasıyla birlikte Adana İl Emniyet Müdürlüğü de yazılı bir açıklamada bulundu. Açıklamada, Ahlak Büro Amirliğinde görevli İ.Ş 'nin henüz 23 yaşında iki yıllık polis memuru olduğuna vurgu yapılırken, ""Genç arkadaşlarımızın zaman zaman kanı kaynıyor. Bazen verilen görevin sınırlarını aşacak derecede ileri gidebiliyorlar fakat bu olayı tasvip etmemiz mümkün değil. Keşke yaşanmasaydı."" ifadeleri dikkat çekti.
Olayla ilgili olarak Eminyet Genel Müdürlüğü'nden yapılan açıklamada ise söz konusu personel hakkında idari soruşturma açıldığı belirtilirken, bu tür olayların tekrar yaşanmaması için fuhuş operasyonlarında pazarlığın, 40 yaş üstü, evli ve mümkünse iktidarsızlık problemi yaşayan personel tarafından yürütülmesi yönünde tüm il ve ilçe emniyet müdürlüklerinin uyarıldığı da vurgulandı.  ",satiric
"Başbakan Binali Yıldırım, bugün yaptığı konuşmada yeni anayasa teklifinin Meclis'te görüşülmeye başlanmasıyla birlikte tekrar gündeme gelen Başkanlık Sistemi'ni, ''Gemi-Kaptan'' benzetmesiyle savundu. Ekonomideki hızlı daralmaya ve giderek derinleşen krize dikkat çeken Yıldırım, ""Gemiyi batırmak için iki kaptana birden gerek yok. Tek bi tanesi de o işi rahatıkla halledebilir..."" sözleriyle yönetimde iradenin tek olması gerektiğine dikkat çekti...
Meclis'te yaptığı konuşmada bugün itibariyle AB Doları'nın 3.78, Euro'nun ise 4 TL'yi gördüğünü, enflasyon ve işsizlik rakamlarının alarm vermeye başladığını belirten Başbakan Yıldırım, Türkiye'yi bir gemiye benzeterek şöyle devam etti:
""O zaman soruyorum arkadaşlar, batmakta olan bir gemide neden 2. bir kaptana gerek olsun? Zaten böyle bir durumda fazla bir işlevi olmayan bir kişiye bir de durduk yere maaş verilerek iyice zarara girilisin? Başbakan maaşı dediğiniz şey bugün net 16.000 lira. Nerden baksanız 4000 dolar falan yapıyor şu an. Şahsen hazinemizdeki her bir doların çok kıymetli olduğu böylesine bir dönemde benim bu parayı alırken içim rahat etmiyor. Kaldı ki geldiğimiz nokta itibariyle gemiyi tek bir kaptan da fazla zorlanmadan batırabilir. Hatta aslında ona bile gerek yok, kendi kendine de batıyor diyeceğim ama farklı yerlere çekilebilir diye şeyapmıyorum şimdi...""
Yeni anayasayla birlikte Başbakanlık makamının ortadan kalkacağına da dikkat çeken Yıldırım, ""Varsın kalksın. Bizler makam mevki sevdalısı değiliz. Hele ki böyle bir dönemde hiç değiliz. Allah muhafaza herkes kendini kurtarır bu iş benim başıma kalır çünkü. Yıllardır sıcak parayı har vurup harman savuran, yol köprü dışında ülkede bi tane döviz kazandıracak adamakıllı yatırım yapmayan benmişim gibi 'İşte Binali geldi ekonomiyi batırdı' olur."" sözleriyle de herkes gibi kendisinin de üzerine düşen fedakarlığı yapmaktan çekinmeyeceğine vurgu yaptı. ",satiric
"Ekonomik darboğazdan kurtulmak için esnaf ve KOBİ’lere kredi desteğinden borçların ertelenmesine kadar birçok kolaylık getiren Maliye Bakanlığı'nın, hala ekonomik olarak düzlüğe çıkamayan esnafa belli bir miktara kadar hırsızlık yapabilmesinin önünü açan düzenlemede sona yaklaştığı bildirildi.
Konuyla ilgili kapsamlı açıklama Türkiye Esnaf ve Sanatkârları Konfederasyonu (TESK) Başkanı Ferhat Tekdüze’den geldi. İsmini vermek istemediği üst düzey bir Bakanlık yetkilisine dayandırdığı bilgileri basın mensuplarıyla paylaşan Tekdüze şunları kaydetti:
""Değerli basın mensupları, kıymetli arkadaşlar, biliyorsunuz bir süredir ülkece zor günlerden geçiyoruz. Dövizdeki dalgalanmalar, komşu ülkelerle yaşanan krizler, savaşlar ve nihayetinde turizmin de batmasıyla dar boğaza giren ekonomiden en fazla esnafımız darbe almıştır. Hükümetimiz sağ olsun, kredi imkânları, borçları erteleme, bir kısmını silme gibi bir dizi iyileştirmeler yaptı ancak maalesef piyasadaki durgunluk halen sürüyor.
Şimdi çarkını döndürmek isteyen bu arkadaşlarımız için Hükümetimizin yeni bir çalışması var. Ödemesi olan, iş yapmak için paraya ya da ham maddeye ihtiyacı olan esnafımız ihtiyacı kadar olan nakit ya da malı, imkânı olandan izinsiz almak suretiyle yoluna devam edebilecek. Burada önemli iki husus var.
Bunu bir nevi dayanışma olarak da nitelendirilebileceğini kaydeden Tekdüze, ""Takdir edersiniz ki bugün kimse kimseye borç vermeye yanaşmıyor, yanaşmaz. Ben mesela komşu esnafın kasasında para, dükkanında mal olduğunu biliyorum ama sorunca 'valla biz de çok kötüyüz, öldük bittik' diye bana ayak yapıyor. Tamam yapsın, o da esnaflık geleneğimizin bir parçası ama ortada aşılması gereken de bir sorun var."" diyerek piyasadaki nakit sıkıntısını aşmak amacıyla düşünülen bu düzenlemenin ülkeye hayırlı olması temennisinde bulundu.  
Düzenlemenin detayları, ne zaman yürürlüğe gireceği, esnafı hırsızlık sırasında yakalayan emniyet güçlerinin olayı nasıl ele alacağı gibi hususlara netlik kazandırmaya çalışan Maliye Bakanlığı ise konuyla ilgili resmi bir açıklama yapmaktan kaçınıyor. Adının verilmesini istemeyen üst düzey bir bakanlık yetkilisi, “Yani tabi şu an tam da netleşen bir şey yok. Son anketlere göre bir takım şeyler değişebilir. Baktık ‘Evet’ sallantıda belki daha bile genişletilebilir, adam vurma yetkisine kadar yolu var...” sözleriyle ayrıntıların önümüzdeki günlerde netleşeceğini ifade etti. ",satiric
"Ankara'da tarihi Havagazı Fabrikası'nın Büyükşehir Belediyesi tarafından yıkımı sırasında çevreye tehlikeli oranda kanserojen asbest maddesinin yayıldığı iddiaları gündeme gelirken, Büyükşehir Belediye Başkanı Melih Gökçek de sızıntı iddiasıyla ilgili komplo teorisi için aday kadrosunu açıkladı. Kadroda FETÖ ve CHP gibi favori isimlerinin yanında sürpriz isim olarak İran'a da yer veren Gökçek, uzun bir süredir kızağa çektiği Otpor'a ise yine forma şans vermedi.
Maltepe Havagazı Fabrikası için henüz mahkeme süreci devam ederken Ankara Büyükşehir Belediyesi tarafından başlanan yıkım işleminin usulüne uygun gerçekleştirilmediğini ve gerekli önlemler alınmadığı için çevreye tehlikeli miktarda asbest yayıldığını iddia eden Mimarlar Odası Ankara Şubesi, mahkemeye başvurarak yıkımın durdurulması için karar aldırmıştı.
Özellikle çevredeki okullarda paniğe yol açan ve velilerin çocuklarını okula göndermeme kararı almasına neden olan olayla ilgili olarak gözler Melih Gökçek'ten gelecek açıklamaya çevrilirken, tecrübeli Başkan bu akşam düzenlediği basın toplantısıyla soru işaretlerini giderdi. Hem asbest yayıldığı iddiasını gündeme getirenler hem de iddianın doğru çıkması durumunda asbesti yayanlarla ilgili olarak 2 ayrı komplo teorisi çıkarması gerektiği için açıklamanın biraz geciktiğini belirten Gökçek, her iki durumda da suçlanacak aday kadroya son şeklini verdiğini ifade etti.
Gökçek'in açıkladığı aday kadroda ilk isim olarak yine FETÖ göze çarparken, Cehape, Mossad, CIA, PKK, YPG, DHPKC, Alman İstihbarat Teşkilatı BND, İngiliz MI5 ve Suriye'den el-Muhaberat'la birlikte sürpriz bir isim olarak İran Gizli Servisi de ilk 11'de forma şansı buldular. Aday kadronun netleşmesinin ardından Gökçek'in komlopda kimin nasıl bir görev üstlendiğini de önümüzdeki günlerde kamuoyuyla paylaşması beklenirken, uzun bir süredir forma şansı bulamayan Otpor'la ilgili belirsizlikse sürüyor.
Deneyimli Başkan, Otpor'un tamamen gözden çıkarıldığı ile ilgili iddiaları henüz doğrulamasa da, Belediye'ye yakın kaynaklar veteran örgütün durumdan oldukça rahatsız olduğunu ve sezon sonuna kadar forma şansı bulamaması halinde sözleşmesini tek taraflı olarak feshetme ihtimalinin yüksek olduğunu iddia ediyorlar. ",satiric
"Ekonomik daralma konusunda ümidini körfezden gelecek ""Arap sermayesi""ne bağlayan Türkiye'ye nihayet sevindirici haber geldi. Bugün çeşitli temaslarda bulunmak üzere Türkiye’ye gelen Kuveyt Emiri Şeyh Sabah Ahmed Cabir El Sabah, her gün 1 ilin ensafından alışveriş yapacağı geniş kapsamlı bir Türkiye turnesine çıkarılacak.
Cumhurbaşkanı Erdoğan tarafından karşılanarak Devlet Nişanı verilen Kuveyt Emiri El Sabah’ın önümüzdeki günlerdeki Türkiye programı da netleşti. Erdoğan ile görüşmesinin ardından istirahat edeceği otele gitmek üzere hareketlendiği anda korumalar tarafından çevresi sarılan Sabah, boş bir odaya alınarak kendisine Türkiye turnesinin detayları iletildi. Yarım saatlik görüşmenin ardından Kuveyt Emiri turneye ikna edilirken, konuya dair ilk resmi açıklama Ekonomi Bakanlığı Müsteşar Yardımcısı Haluk Görenç’ten geldi.
Emir’in turnesinden son derece umutlu olduklarını belirten Görenç şu ifadeleri kullandı:
“Valla tabi kendisi de ilk anda biraz şaşırdı, biraz irkildi tabi ama uçağını bağladığımızı söyleyince ikna oldu. Vatandaşlara Arap sermayesi dedik o kadar, bir kısmını en azından nakit olarak görmemiz lazım. Oturduk arkadaşlarla güzel bir program oluşturduk. Emir’i her gün bir ilimize götüreceğiz, takriben 81 gün kadar ülkemizde kalacak. Esnafımıza şimdiden hayırlı olsun. Halıcısı, kilimcisi, yöresel ürüncüsü, bakkalı, çakkalı artık bu fırsatı değerlendirsin bir zahmet. Gözleri açık olsun...”
- Müsteşar Yardımcısı’nın aktardığı bilgiler doğrultusunda turne programı her ilde öncelikle kahvaltıcılardan başlayacak. Emir’e her ilin kendine has kahvaltılarından sunulurken, portakal suyunun ekstra olarak verileceği belirtilerek ek bir gelir kapısı yaratılmaya çalışılacak. Ardından sırada berberler var, günlük saç-sakal düzeltme, kafa masajı, yıkama ve bakım sonrasında kahve içmek için yeni bir mekana geçiş.
- Kahve içimi sırasında Emir’e ilin konut projesi sahibi müteahhitleri eşlik edecek. Çocukluğundan bu yana maketlere hevesli olduğu bilinen El Sabah’a bu esnada maket üzerinden konut satışı, hiç olmadı maketin kendisinin satışı yapılmaya çalışılacak.
- Öğle yemeği için yine şehrin önde gelen restoranlarından birine gidilecek. Öğleden sonra ise sırada otomobil galerileri var. Emir El Sabah’a burada Türkiye ile dayanışma için başlatılan “Askıda ÖTV” uygulaması anlatılacak ve araba almasa bile en azından askıya bir ÖTV bırakması istenecek.
- Galerinin ardından ildeki şanslı 3 giyim mağazasını ziyaret edecek olan Kuveyt Emiri, bir süre de cep telefoncular, halıcılar ve hediyelik eşyacılar arasında gezdirilecek. Emir, burada esnafla birlikte ‘kitine’ tavlaya oturtulacak. Bu nedenle şehrin en iyi tavla bilen esnafının hazır durumda bulundurulması öneriliyor.
- Akşam yemeği ve nargilenin ardından oteline geçecek olan Şeyh El Sabah, sabaha karşı 03:30 sularında uyandırılarak yöresine göre işkembeci, kokoreççi ya da şırdancıya götürülecek.
- Son olarak ertesi sabah bir sonraki il için yola çıkacak olan Kuveyt Emiri’ne il sınırları içindeki bir petrol istasyonundan benzin aldırılacak. Emir’in kendi ülkesinde bedava olan benzinin litresine 1,5 dolar verdiğini hissetmemesi için benzinliklerdeki cam silicilere büyük görev düşüyor. Fiyat akışını gösteren pompa ekranının önü mutlaka kapatılmalı.",satiric
"Bilecik'te arkasında Osmanlı tuğrası olmayan bir Doblo'nun duyarlı vatandaşlarca firmaya ihbar edilmesiyle başlatılan soruşturma, aynı aracın kurallara uygun bir şekilde kullanıldığının tespit edilmesiyle birlikte giderek bir skandala dönüşürken, üretici firma FIAT marka değerinin daha fazla zarar görmemesi için harekete geçti... 
Konuyla ilgili olarak bugün bir basın toplantısı düzenleten FIAT Türkiye Hafif Ticari Araçlar Genel Koordinatörü Salih Tirebol, araç sahibini bir kaç kez uyarmalarına rağmen herhangi bir geri dönüş alamadıklarını belirtirken, Doblo'nun firma tarafından geri alınması için hukuki süreci başlattıklarını ifade etti.  
İhbarıyla olayın ortaya çıkmasını sağlayan Fikret Karamanlı adlı vatandaşa da teşekkür eden Tirebol, yaşanan süreci ise şöyle aktardı:
""Fikret Bey kendisi de yine bir Doblo sürücüsü. Bu aracın arkasında tuğrayı görmeyince şüphelenip takibe almış. Bize aktardığına göre, takip ettiği süre boyunca nizami olarak sinyal vermiş, bir kaç kez yayalara nazikçe yol vermiş ve hiç makas atmamış diğer sürücü. Yan yoldan girerken dikiz aynasını kontrol etmesi üzerine dayanamayıp ildeki yetkili bayimizi arayarak durumu haber vermiş. Sonrasında olay bize intikal etti. Kendisine duyarlı davranışı için bir kez daha sizlerin huzurunda teşekkür ediyorum...""
Aracın bedelini bugünkü kurdan hesaplayarak sürücüye geri vermeyi teklif ettiklerini ancak ""Şimdi onu sat yenisini al falan uğraşamam ben"" yanıtını aldıklarını da sözlerine ekleyen Tirebol, ""Ya pazarlığı yükseltmek için tok müşteri ayağı yapıyor ya da işin içinde başka bir iş var. Komplo teorilerine prim vermek istemem ama Doblo'nun şanına leke sürmeyi hedefleyen rakip firmalar tarafından özellikle tutulduğunu da ihtimaller arasında değerlendiriyoruz"" ifadelerine yer verdi. 
FIAT yetkilisi, ""Hayır böyle araba sürmek istiyorsa sürebilir. Biz ona karışamayız ama bir sürü araba modeli varken neden Doblo?"" derken, ellerinde görgü tanıklarının ifadeleri ve Mobese kayıtları olduğu için hukuki süreçten umutlu olduklarını, bu konuda daha evvel LPG taktırılan bir Ferrari'nin firmaya geri iade edilmesi şeklinde emsal bir karar olduğunu da sözlerine ekledi. ",satiric
"Sosyal medyada belli bir takipçi sayısını aşan fenomenlerden üç-beşinin bir araya gelerek çektikleri uzun süreli videoları, ''sinema filmi'' adı altında piyasaya sürmeye hazırlandıklarını haber alan Kültür Bakanlığı, sinema sanatını korumak için harekete geçti. Çeşitli meskenlerde çekimleri, bazı stüdyolarda da montajı devam eden çok sayıda uzun video kaydına el koyan Bakanlık, kalıcı çözüm için ise bu fenomenleri itlaf etmeye hazırlanıyor.
Konuyla ilgili açıklamalarda bulunan Kültür Bakanlığı Sinema Genel Müdürü Şükrü Poyraz, şunları kaydetti:
""Değerli basın mensupları, kıymetli sinemaseverler, bugün tarihimizin en tehlikeli ve sistematik saldırısıyla karşı karşıyayız. Elinde megapixelli bir cihazı olan her manyağın, konusu ve kurgusu belli olmayan şeyleri sinema diye pazarlamaya kalkıştığını üzüntüyle görmekteyiz. Ne yazık ki sayıları oldukça fazla. Mantar gibi de türüyorlar. Sinemamızın geleceği adına buna artık bir dur demek zorundayız. Bu yüzden ekiplerimiz geceli gündüzlü yoğun bir çalışma yürütüyor. İzbe yerler, yıkık binalar, Ege köyleri gibi bunların sık bulundukları yerlere eş zamanlı baskınlar gerçekleştiriyor. Ama sayıları gerçekten çok fazla. Yakalayıp ellerindeki kameralı aygıtlara el koyup doğaya salıyoruz, ilk fırsatta tekrar kayda başlıyorlar. Bu yüzden tüm Türkiye’de belediyelerle ortak çalışma yapmaya karar verdik. Öncelikli hedefimiz bu tiplerin video çekemeyecek şekilde kısırlaştırılması. Başarılı olamaz isek de, üzülerek söylüyorum, itlaf edilmeleri. İnşallah işler o noktaya gelmez...”
Çaresizliği yüzünden okunan Şükrü Poyraz, anne ve babalara da seslenerek, çocuklarına sahip çıkmalarını istedi: 
“Evde 7 saniyelik, hadi bilemedin 1 dakikalık video çekip istediği yerde yayınlasınlar. Youtuber olsun, ne bileyim makyaj falan yapıp yayınlasınlar ona da razıyız. Ama lütfen bir araya gelip saçma sapan film falan çekmeye kalkmasınlar. Yapamıyorlar, olmuyor. Vizyona giriyorlar beş-on kişi izliyor, üzülüyorlar. Biz de üzülüyoruz. Bak onların çektiği şeyler için vizyona girmek ifadesini kullandım içim ezildi. Lütfen bize yardımcı olun, kötü tedbirler almaya mecbur kalmayalım...”.",satiric
"Dün gece 22:00 sularında başlayarak saatler boyunca süren WhatsApp kesintisine ilişkin ilk açıklama popüler mesajlaşma uygulamasının genel merkezinden geldi. Kesintiyi haber almalarının ardından ''herhalde Türkiye blokladı da oradakiler feryat ediyor'' diye düşündüklerini ve fazla üzerinde durmadıklarını belirten WhatsApp yönetimi, global düzeyde bir sorun olduğunun anlaşılmasıyla birlikte müdahale ettiklerini açıkladı.
Bugün gazetecilerin karşısına geçen WhatsApp Teknoloji Genel Koordinatörü Jonathan Livingstone, dün akşam yaşananlara ilişkin bilgi verdi. Livingstone, “Bizim buranın saatiyle öğlen falandı, arkadaşlar Türkiye’den yoğun bir biçimde şikayet alıyoruz dediler. 'Herhalde gene Gemerek Asliye Hukuk mahkemesi falan birileri karar çıkarmıştır. Onlarda oluyor öyle arada, sakin olun’ dedim. İşimize gücümüze devam ettik” ifadelerini kullandı.
Yazılım firmaları olarak Türkiye’den gelen her ihbarı değerlendirip teknik çalışma yapacak olsalar başka bir şeyle uğraşmaya vakit bulamayacaklarını da ekleyen Livingstone, “En son bu Wikipedia’dakiler mesela. ‘Kesin bizde bir sıkıntı var’ diye server başında sabahladılar.... Ahahah kekolar yaa” sözleriyle de verdikleri tepkinin normal karşılanması gerektiğini vurguladı.
WhatsApp yönetiminden gelen açıklamanın ardından hükümetten de konuyla ilgili bir açıklama geldi. Hükümet Sözcüsü Numan Kurtulmuş “Valla işte insanın adı çıkmaya görsün bir kere. Ama ne yalan söyliyim gece olayı fark edince ben de heralde BTK engelledi diye düşündüm. Hatta bugünkü konuşmamı da ‘Whatsapp Türkiye'de ofis açıp vergi ödemeli ve şifreleme uygulamasına son vermeli.'’şeklinde hazırlamıştım. Bizim için de  sürpriz oldu” derken, hazırlanan konuşmanın boşa gitmemesi için ilerleyen tarihlerde gereken adımların atılabileceğini de sözlerine ekledi.  ",satiric
"İstanbul bir Ramazan'a daha İslam dünyasının geri kalanından farklı bir heyecanla giriyor. Yılın diğer aylarında da her an, her yerde, herhangi bir sebepten birbirlerine dalmak için fırsat kollayan İstanbullular, bu yıl da mübarek ay vesilesiyle sahip olacakları ""Açken gözüm hiç bi şey görmez"", ""Zaten sigarasızlıktan başım tutmuş"" gibi bahanelerin tadını doyasıya çıkaracaklar. 
20 milyon kişi aynı şehri paylaşmanın yarattığı gerginliği gündelik hayattaki kavgalarına taşımak için her zaman doğru dürüst bir bahane bulamayan ve ""niye öyle baktın?"", ""Ben senden önce geldim"", ""Öyle mi park edilir?"", ""Babanın yolu mu lan bura?"" gibi eften püften sebeplerle birbirine girmek zorunda kalan İstanbullular'ın çilesi 1 aylığına da olsa nihayet bitiyor. 
Özellikle toplu taşıma ve trafikte çoğu zaman saçma sapan nedenlerle çıkan kavgalar Ramazan'la birlikte ""oruç başına vurmak"" gibi herkesin saygı duyduğu ve üzerinde mutabık olduğu geçerli bir nedene kavuşurken, Ramazan'ın tadını en fazla çıkaranlarsa yine taksiciler olacak gibi görünüyor.
Önceki Ramazanlar'da olduğu gibi özellikle iftare yakın saatlerde burnundan soluyacak olan taksicilerin yarından itibaren gözlerine kestirdikleri herhangi birine sadece ""birader zaten başım tutmuş ayar etme adamı"" diyerek tekme tokat dalma hakkına sahip olacaklarını hatırlatan İstanbul Büyükşehir Belediyesi ise vatandaşları dikkatli olmaları konusunda uyardı.
Resmi internet sitesinde yayınlanan bir açıklamayla ""Mümkün mertebe sularına gitmeye çalışın. Kısa mesafeden uzak durun, köprü trafiğine girmelerini zaten hiç istemeyin. Ücreti kuruşu kuruşuna hazır edip adamı para bozdurmak uğraştırmayın Ha dalacaklarsa gene dalacaklar ona yapacak bir şey yok ama en azından siz elinizden geleni yapmış olun. Belki az döverler"" diyen Büyükşehir Belediyesi, toplu taşımada yaşanacak kavgaların ise ancak her iki tarafın aynı anda ve aynı desibelde ''lan niyetliyim git belanı arama'' demesi halinde önlenebileceğini ,onun dışında en azından bir yumruklaşmanın kaçınılmaz olduğunu bir kez daha hatırlattı.",satiric
"İstanbul Kadıköy'de merkezi bir konumda olmasına rağmen kimsenin dikiş tutturamadığı ve ortalama 3 ayda bir tabelası değişen o uğursuz dükkan, bu sabah yeni kiracısıyla kapılarını açtı. Son 1 yıl içinde çiğ köfteci, pastane, tasarım-vintage giysici ve kırtasiye olarak hizmet veren dükkanın son kurbanı bir butik kahveci olurken, açılışı merhamet dolu gözlerle izleyen çevre esnaf ve mahalleli ise yeni kiracıyı uyarıp uyarmama konusunda bir kez daha kararsız. 
2 hafta kadar süren tadilat işlerinin ardından bu sabah yeni tabelasıyla ticaret hayatına bir kez daha merhaba diyen uğursuz dükkanın açılışı, önceki bir kaç yüz açılışta olduğu gibi yine oldukça iyimser ve neşeli bir atmosferde gerçekleşti. Kahvecinin iki ortağı, onların 10-15 kadar eşi dostu ve 3 kişilik personelinin hazır bulunduğu açılışta, adet olduğu üzere çevre esnaf ve mahalleliye ikramlar da dağıtılırken, o anların tanığı olan Ayşegül Durmaz(37) adlı mahalleli ise duygularını ""Gelen tebrik çiçeklerinin, ucuz çelenklerin arasında nasıl da gururlu, nasıl da sevinçli, umut dolu gözlerle bakıyorlar. Yazık, insan üzülüyor bi yerde. İnşallah bütün paralarını bağlamamışlardır bu işe"" sözleriyle ifade etti. 
Dükkanın yeni kiracılarının çok iyi ve saf insanlara benzediklerini belirten bir başka mahalleli Önder Akyaz(29) da açılışı uzaktan izleyenlerden. ""Gidip bi ikram kahvelerini alacaktım aslında ama sonra dedim kendime zaten felek vurmuş bi de sen vurma Önder. Yakında o tek kahvenin bile hesabını yapmaya başlayacaklar."" diyen Akyaz, sırf bu yüzden dükkan sahiplerini karşısına alıp her şeyi açık açık anlatmayı ve yol yakınken bu işten vazgeçmelerini söylemeyi düşündüğünü ifade etti. 
Akyaz'ın ""Gözümün önüne bundan 4 önceki çiğköfteci geldi. O da çok sevimli bir insandı. Çok da iyimser başlamıştı. Çiğköfte işi tıkanınca direndi hatta. 'Balkan güzeli trileçe' yazısını camda gördüğümde anlamıştım bir şeylerin ters gittiğini. En son 'keşke iddaa bayisi açsaydım esas para ordaydı' derken delirdi... Marul fırlatarak kaçtıydı bi gece... Bari bunları kurtarabilsek en azından Ramazan günü sevaptır"" sözlerine bazı mahallelilerden de destek gelirken, bu konuda çekimser olanlar da var.
Ramazan'da işlerin düştüğünü bile bilmeyecek kadar bu işten anlamayan insanların nerede dükkan açarlarsa açsınlar zaten batmaya mahkum olduğunu savunan mahalle berberi Murat Özince(34)'ye, çiçekçilik yapan Özdemir Urgan'dan da destek geldi.
Urgan, ayrıca o dükkanın en önemli gelir kapılarından biri olduğunu belirterek yeni kiracının uyarılması fikrine bu yüzden de kesinlikle karşı olduğunu ifade etti. ""Zaten senede bi sevgililer günü, bi anneler günü bi de işte 3 ayda bir bu dükkana iş yapıyorum ben. Ekmeğimle oynatmam. Ayrıca uyarsak nolacak yani. Adam o kadar masraf etmiş, mecbur batana kadar bi umut bekleyecek"" diyen Urgan, meselenin serbest piyasanın insafına bırakılması gerektiğini savundu.",satiric
"Cumhurbaşkanlığı tarafından geçtiğimiz ay başlatılan ve devlet yönetiminde liyakatın önemine dikkat çekmeyi amaçlayan afiş tasarım yarışmasının kazananları açıklandı. Liyakat kavramına karşı toplumsal farkındalık yaratmayı amaçlayan ''Devlette Liyakatın Önemi - İşi Ehline Vermezsek Ne Olur?'' başlıklı yarışmada dereceye giren eserler, önümüzdeki hafta boyunca ziyaretçilerle buluşacak. 
Konuyla ilgili olarak kısa bir basın açıklaması yapan Cumhurbaşkanlığı Sözcüsü İbrahim Kalın, dereceye giren adayları tebrik ederek konuşmasına başladı. Yarışmada ''En basit bir işi bile ehline teslim etmez, ucuz olsun ya da cebi dolsun gibi gerekçelerle eşimize dostumuza yaptrırsak sonuçları ne olur?"" sorusuna bir yanıt aradıklarını belirten Kalın, ""Amacımız ortaya çıkan eserlerle de vatandaşlarımıza bu soruyu sordurtmaktı. Çıkan sonuçlara bakınca görüyorum ki oldukça başarılı olmuşuz. Emeği geçen herkese Cumhurbaşkanımız ve milletimiz adına teşekkür ediyorum"" ifadelerine yer verdi.
Kalın, her biri birbirinden berbat grafik çalışmalarla bezeli, ne anlatmaya çalıştığı belli olmayan, üstelik bunu da sağdan soldan çalıp çırparak yapan afişler arasında bir seçim yapmanın kendileri için de oldukça zorlu bir süreç olduğunu belirterek şöyle devam etti:
""Yarışmayı duyururken söylediğimiz şuydu: Farzedin ki sizler, AK Parti'den birilerini tanımak dışında herhangi bir özelliği ve vasfı olmayan, estetik duygusu sıfır, zekası da ortalamanın bir hayli altında rezalet sanatçılar ve ajanslarsınız. Biz de sizden 15 Temmuz'un yıl dönümü için bir grafik çalışması yapmanızı istedik. Nasıl işlerle gelirdiniz bize? Öyle şeyler yapın ki bakanlar 'Masraf olmasın diye Cumhurbaşkanı'nın torununa mı yaptırdılar bu işi' desin. Devlette liyakat kavramının en basit bir iş için bile ne kadar önemli olduğunu bir tokat gibi insanlarımızın yüzüne vursun. Bu amacımıza bir nebze bile ulaşabilidiysek ne mutlu bizlere...""
Son olarak yarışmada kazanan eserlerin önümüzdeki hafta boyunca Türkiye'nin 81 ilinde sergileneceğini  söyleyen Kalın, liyakat ve işi ehline verme kavramları üzerinde düşünmek veya çocuklarına bu iilinci aşılamak isteyen tüm vatandaşları sergiyi görmeye davet ederken, yaşlılar, hamileler, sara hastaları ve psikayatrik tedavi gören vatandaşların ise doktor kontrolünde sergiyi gezmelerinin daha uygun olacağını ifade etti. ",satiric
"Yaklaşık 2 milyon öğrenciyi ilgilendiren LYS yerleştirme sonuçlarını nihayet açıklayan ÖSYM, adayların tam olarak neden bu kadar meraklandıklarını çözmeye çalışıyor. Sonuçların açıklanmasının ardından bir basın toplantısı düzenleyen ÖSYM Başkanı Rıfat Öncüler, ""Yani ülkenin durumu belli. Üniversiteyi bitirince sizi bekleyen gelecek deseniz üç aşağı beş yukarı o da belli. O zaman bu neyin telaşı? Bizim bilmediğimiz bir şey mi biliyorsunuz?"" sözleriyle durumun kendilerini bir miktar hüzünlendirdiğini ifade etti. 
ÖSYM'nin Ankara Bilkent'te bulunan genel merkezinde bir basın toplantısı düzenleyen Başkan Öncüler, öncelikle sonuçları biraz geç açıkladıkları için tüm adaylardan özür diledi. Yerleştirme sonuçlarının bu kadar merakla beklendiğinin farkında olmadıklarını itiraf eden Öncüler, şöyle devam etti: 
""Yani tabii bunlar 16-17 yaşında genç çocuklar ama yine de az çok bir şeylerin farkındadırlar diye düşündük biz. Neticede bir kaç üniversite ve bölüm haricinde üniversiteyi bitirenlerin büyük bölümünün işsiz kalacağını, geri kalanların da kiralarını ödemeye bile yetmeyecek maaşlara razı olacaklarını bildikleri için o kadar da merak etmiyorlardır dedik. E bir de sıcaklar falan derken açıkcası biraz salladık biz bu işi. Neyse yani, buyurun açıkladık işte. Nolacaksa artık...""
Sonuçların açıklanmasıyla birlikte sosyal medyadaki paylaşımları da şaşkınlıkla takip ettiklerini belirten ÖSYM başkanı, ""Vay efendim bilmemne üniversitesi %50 burslu kazandım diye sevinenler, hayalindeki mühendisliği tutturdu diye gülücük saçanlar, onları tebrik edenler, gururlanan aileler falan derken ortada gerçekten çok saçma bir sevinç var şu an. İzlerken insanın yüreğini sızlatan bir şeyler..."" ifadelerine yer verdi.
Öncüler, tıp kazananları bir nebze anladığını, onların ekisine göre berbat şartlarda da olsa yine iyi kötü bir meslek sahibi olacakları için sevinmelerinin normal olduğunu söylerken, ""Peki ötekilere ne oluyor? Bir insanın okulup bitirip sonra KPSS'ye girip yüksek puan alıp oradan da iyi bir torpil bulursam biraz rahat ederim belki ihtimaline bu kadar sevinmesi açıkcası bize biraz garip geliyor. Mevcut şartlarda aklı başında kimse de akademisyen falan olmak istemeyeceğine göre gerçekten tam olarak neyin peşindesiniz? Önümüzdeki 4 yıl her hafta sayısal loto oynasanız geleceğinizi kurtarma ihtimaliniz daha yüksek"" sözleriyle de mevcut şartlarda sonuçları açıklaması için taciz edilmesi gereken kurumun ÖSYM değil Milli Piyano İdaresi olması gerektiğini vurguladı.
",satiric
"Game of Thrones'ın dün gece yayınlanan final bölümüyle birlikte 7. sezonu da geride kalırken, diziyi izlememe başarısını 7 sezona taşıyan Caner Yunak(28) cephesinde de gurur ve hüzün bir aradaydı. Karakterinin en ayırt edici özelliği Game of Thrones'ı hiç izlememiş olmak olan genç yazılım mühendisi 2019'da başlayacağı söylenen 8. sezonu iple çekerken, önümüzdeki 2 yıl ""Yok ya ben hiç izlemedim o diziyi"" diyebilmek için yeterince fırsat doğmasını umuyor. 
Dizinin başladığı 2011 yılından itibaren Game of Thrones'un artan popüleritesine paralel olarak diziyi izlememe konusunda sağlam bir irade ortaya koyan genç yazılım mühendisi, zamanla bu direnci karakterinin en belirgin ve güçlü tarafı haline getirmeyi de başardı. Yakın çevresinden gelen ""abi kesin başlamalısın"" baskılarına kahramanca göğüs gererek 7 sezonu geride bırakan Yunak, ""Artık insanlar da beni böyle tanıyor. İçinde bulunmadığım ortamlarda birine benden bahsederken 'ya var ya hani şu Game of Thrones izlemeyen eleman' dediklerini biliyorum. Kulağıma geliyor."" derken ne fiziksel ne de karakter olarak başka herhangi bir akılda kalıcı özelliği olmadığını da sözlerine ekledi.
Yunak, ne çok şişman ne çok zayıf, ne çok uzun ne çok kısa, ne çok çirkin ne çok yakışıklı, ne çok başarılı ne çok başarısız, normal dümdüz bir insan olduğunu ve Game of Thrones olmasa muhtemelen çoktan tarihten silinmiş olacağını ifade ederken, üniversite öğrencisi olduğu yıllarda dizi henüz ortada olmadığı için okuldan kimsenin kendisini hatırlamadığını dile getirdi. 
Game of Thrones izlememenin esas ekmeğini iş yaşamında yediğini belirten genç yazılımcı, şöyle devam etti:
""Bu benim çalıştığım 3. şirket, sorsanız eski iş yerlerimdekiler beni hatırlarlar. Çünkü orada da mesela sigara molalarında falan millet dünkü bölümü konuşurken araya girer, 'Akgezen ne ya? Ejderha mı var olayda?' diye bir yem atar, ardından da 'Ben hiç izlemediğim için bilmiyorum'u yapıştırırdım. Önce bütün gözler bana çevrilir, sonra sırayla diziyi övmeye başlarlardı. Karanlık ve gizemli bir yanım olduğunu düşündüklerinden de eminim. Bu şekilde 2 kız arkadaşım bile oldu çünkü. Gerçi pek uzun sürmedi, çok sıkıcı olduğum ortaya çıkınca terk edildim ama yani hiç yoktan iyi tabii...""
8. sezona kadar 2 sene ara verilmesinin bu anlamda kendisi için önemli bir sorun olduğunu vurgulayan Yunak, ""İşallah söylentiler doğru çıkmaz. Dizi gündemden düştükçe izlememenin değeri de düşüyor çünkü. Sonra bekle ki ortamda konu Game of Thrones'a gelsin de 'yok ben izlemiyorum onu' diyebil."" derken, en büyük umudunun bu 2 yıl içinde izlemeyeceği yeni bir popüler dizi çekilmesi olduğunu belirterek yapımcıları göreve çağırdı.",satiric
"Teknoloji devi Google, 'Artırılmış Gerçeklik' (Augmented Reality) teknolojisi sayesinde karşı tarafı neredeyse Instagram'daki hali gibi gösteren yeni nesil Google Gözlüklerin önümüzdeki ay başında piyasada olacağını açıkladı. Konuyla ilgili olarak şirketten yapılan açıklamada, farklı filtre seçenekleriyle tüketicilerin beğenisine sunulacak olarak ürünün, önemli bir ihtiyaca yanıt olacağı ifade edildi 
Düzenlenen bir basın toplantısıyla yeni nesil Google gözlüklerin duyurusunu yapan Google Glass Ürün Müdürü Andrew Meyers, ticari anlamda başarısız olan ilk sürümde yapılan hatalardan ders aldıklarını belirtirken, yeni Google Glass'in tamamen tüketici ihtiyaçları göz önüne alınarak geliştirildiğinin altını çizdi. Google Glass'in ilk sürümünde standart bir akıllı telefonla da elde edilebilecek bilgileri gözlük üzerinden sunması nedeniyle tüketicilerin ilgisini çekmediğini söyleyen Meyers, yeni Google Glass'in ortaya çıkış öyküsünü ise şu sözlerle aktardı:
""Nerede yanlış yaptık, bu iş niye olmadı derken o sırada mühendislerimizden birinin konuşmasına kulak misafiri oldum. Dün akşamki randevusunda yaşadığı hayal kırıklığından bahsediyor, 'Abi Instagram'daki profiline baksan hatun inanılmaz. 3 aydır yazıyordum en sonunda dün akşam bi şeyler içelim diye buluştuk. Bi geldi ilgisi yok mk. Kalkıp gidemiyosan da, mecbur oturduk. Hesap da boşu boşuna girdi üstüne' diye arkadaşlarına dert yanıyordu. Muhtemelen kız da bunun hakkında aynı şeyi düşünüyordur. Çünkü eleman da yazılımcı yani, eciş bücüş bi şey afedersiniz. Ama Instagram'ına baksan spor salonundan çıkmayan dalyan gibi çocuk. O anda bende bir ışık yandı. İnsanların karşısındakini Instagram'daki haliyle görebilse çok daha mutlu olacağını fark ettim. O noktadan sonra da gerisi filtre teknolojisini Google gözlüklere uygulamaya kaldı...""
Yeni nesil Google gözlüklerin, bakılan kişinin Instagram profilini inceleyip en çekici göründüğü filtreleri tespit ederek aynı filtreleri gözlük lensi üzerinde de oluşturma prensibiyle çalıştığını açıklayan Meyers, ilk prototiplerle yapılan testlerde filtreli gözlüklerle bakılan kişilerin filtresiz(nofilter) hallerine göre %70 daha fazla giderlerinin olduğu sonucuna vardıklarını da gururla ifade etti. 
Meyers, yeni Google gözlüklerin tüketiciler için vazgeçilmez bir ürün olacağına kesinlikle inandığının da altını çizerken, ürünün ancak üst üste 5 filtre ve photoshop'la bir şeye benzeyenler dışında herkesin beğenisini kazanacağından emin olduğunu da sözlerine ekledi",satiric
"Yeni öğretim yılının başlamasıyla birlikte kurulan 800.000 WhatsApp veli grubundan tamamının aradan geçen 2 haftalık süre içerisinde sessize alındığı açıklandı. Konuyla ilgili olarak WhatsApp Genel Merkezi'nden yapılan resmi açıklamada, velilerinin dayanışması ve okuldaki gelişmelerden haberdar olması maksadıyla kurulan grupların, söz konusu velilerden önemli bir kısmının sosyal iletişimin temel kurallarından habersiz geri zekalılar olması nedeniyle maksadının dışına çıktığı vurgulanırken, acı tablonun faturası da kullanıcılara kesildi. 
Çocukları aynı sınıfa giden velilerin dayanışması ve okuldaki gelişmelerden haberdar olması maksadıyla kurulan ve genelde öğretmenlerden bir kısmının da dahil edildiği grupların yine ilk olarak öğretmenler tarafından sessize alındığına dikkat çekilen rapordan satır başları ise şöyle: 
""Gruplar ilk bir kaç gün okulla ilgili gelişmelerden ve önerilerden bahsedilmesinin ardından atılan ilk 'Hayırlı cumalar' mesajıyla birlikte seri halde sessize alınmaya başlanıyor. Öğretmenlerin ardından ilk sessize alanlar, 'arkadaşlar konuyla ilgisiz mesajlar göndermezsek daha iyi olur' diyip de diğer veliler tarafından 'gıcık' olarak damgalanmaktansa hiç bulaşmamayı tercih eden ve genelde işi gücü olan veliler oluyor. Yemek tarifleri, cuma-kandil-bayram mesajları, komik olduğu düşüncesiyle paylaşılan ancak komik olmayan caps'ler ve bir türlü gerçekleşmeyen veli buluşması planlarıyla kuruluş amacından çıkan gruplar 'okulla ilgili önemli bir konu olursa kaçırmayayım' düşüncesiyle tamamen de terk edilemeyerek arada bir toplu halde göz atılan mecralara dönüşüyor. Her 3 gruptan birinde, başka bir veliye gizli gizli yürüyen bir veli çıkıyor. Gruplar en son ya en mal üyeleri tarafından sessize alınıyor ya da hiç alınmıyor...""
Raporda, veli gruplarının bu performansla en hızlı sessize alınan gruplar kategorisinde sırasıyla akraba, apartman ve ofis gruplarının önünde açık bir farkla liderliği koruduğu da belirtilirken, önümüzdeki sürümlerde veli gruplarının varsayılan mod olarak sessizde açılmasını sağlayan bir değişikliğin gündemde olduğunun da müjdesi verildi. ",satiric
"Suudi Arabistan'da hafta sonu uzun bir ismi olan, beyaz entarili ve sakallı bir prensin kendisine çok benzeyen diğer uzun isimli prenslerden bir kısmını tutuklamasıyla başlayan ve başka bir uzun isimli sakallı prensin de şüpheli bir şekilde ölümüyle devam eden gelişmeler dünya kamuoyu için gizemini korumaya devam ediyor.
Ülkedeki gelişmeleri değerlendirmek üzere bu öğleden sonra toplanan Birleşmiş Milletler Güvenlik Konseyi'nin 4 saat süren oturumundan da net bir sonuç çıkmazken, toplantı sonrası bir açıklama yapan BM Genel Sekreteri Antonio Guterres, ""Şu an üzerinde mutabık kaldığımız tek konu, Suudi Arabistan'da çok fazla sayıda prens olduğu. Onun dışında bir şey anladık desem yalan olur"" sözleriyle krizde gelinen son noktayı aktardı.
Hafta sonundan itibaren Suudi Arabistan'daki gelişmeleri yakından takip etmeye çalıştıklarını belirten Guterres, ""Ortada bir sürü Mansur El Maktum'a benzeyen isim dolanıyor. Bunların hepsi de prens. O El Maktum'lardan biri diğerlerini otele hapsetmiş. Bir tanesi de helikopter kazasında sizlere ömür. Bazı El Maktum'lar operasyonu desteklerken bazıları da karşı çıkıyor. Tam hangisi hangisini destekliyor, kim içeride kim ölü onu henüz net bilemiyoruz. Çünkü hepsi El maktum, hepsi esmer, hepsi beyaz entari giyiyor ve kocaman sakalları var. Allah kahretsin böyle işi..."" diyerek dünya kamuoyunu bilgilendirici mesajlar verdi. 
BM Güvenlik Konseyi'nin yarın bir kez daha toplanarak krizi anlamaya çalışacağını da sözlerine ekleyen Guterres, açıklamalarını şöyle noktaladı:
""Bugün artık başımız ağrıdığı için daha fazla devam edemiyoruz. Ayıp olmasın diye yarın tekrar toplanıp bir daha deniycez bakalım. Olmazsa da artık çıkıp açık açık biz orada ne olduğunu anlamıyoruz kardeşim diycem ben. Siz darbe mi yapıyosunuz iç savaşa mı giriyosunuz napıyorsanız yapın, kazanan El Maktum çıksın bize sonucu söylesin. Bununla uğraşılmaz yani. Kafa bu ya...""",satiric
"İran'da geçtiğimiz perşembe günü hayat pahalılığı ve işsizliği protesto amacıyla başlayan gösteriler, ülke genelinde rejim karşıtı protestolara dönüşürken, sıkıntılı günler geçiren İran yönetiminden kritik bir hamle geldi. Yönetim, 2013 yılında Gezi Protestoları sırasında sergiledikleri performansla adından hala söz ettiren Kabataş'taki üzeri çıplak deri elbiseli ekibi özel bir gösteri için Tahran'a davet etti. 
Davet, İran Dışişleri Bakanlığı tarafından Türkiye'nin Tahran Büyükelçiliği'ne iletilirken, Büyükelçi Zafer Yurdabak basına yaptığı açıklamada ""Kendileri bu ekibe önce direkt ulaşmaya çalışmışlar ancak başarılı olamayınca bizimle temasa geçtiler. Ben de Ankara'daki ilgili mercilere ilettim durumu. Mobese'lere falan tekrar bi bakacaklar şimdi. Önümüzdeki cuma verebiliriz belki. Bakalım. Kısmet..."" ifadelerine yer verdi. 
Kabataş ekibine gösterilen bu ilginin tüm Türkiye için bir gurur kaynağı olduğunun da altını çizen Yurdabak, ""Ben eminim bu üzeri çıplak deri giysili arkadaşlar da milli bir görevi yerine getirme noktasında ellerinden geleni yapacaklardır. Çıkacaklar, aslanlar gibi çişlerini yapıp dönecekler. Çekinecek bir durum yok"" derken, Büyükelçilik olarak her türlü lojistik desteği sağlayacaklarının da teminatını verdi.
Davetin iletilmesi için Kabataş ekibine ulaşma çabaları sürerken, konu İran yönetimi içinde tartışmaları da beraberinde getirdi. Dini lider Ayetullah Ali Hamaney'e yakın isimler üzeri çıplak deri giysililerin Tahran'da sahne almasına sıcak yaklaşsa da, Cumhurbaşkanı Hasan Ruhani cephesi ülkedeki eğitim ve okuma yazma oranının Türkiye'den yüksek olması gerekçesiyle konuya çekimser yaklaşıyor.",satiric
"Özellikle BESYO mezunlarının uzun zamandır beklediği müjdeli haber bu akşam Instagram'dan geldi. Bir süredir aşırı yığılma nedeniyle durdurulan Personal Trainer alımlarının Şubat'ta tekrar başlayacağını açıklayan şirket, ayrıca Beslenme ve Diyetetik bölümü mezunu 5000 diyetisyen için de atama sözü verdi. 
Son dönemde yaptığı atılımla Türkiye'nin en fazla istihdam yaratan şirketi haline gelen Instagram, bünyesinde barındırdığı onbinlerce Personal Trainer, Yoga-Pilates Instructor ve diyetisyene yenilerini eklemeye hazırlanıyor. Konuyla ilgili olarak şirketten yapılan açıklamada, Şubat ayıyla birlikte yaz için ilk forma girme denemelerinin de başlayacağına dikkat çekilerek, bu doğrultuda 12.000'i Personal Trainer, 3000'i Yoga-Pilates Instructor ve 5000'i diyetisyen olmak üzere toplam 20.000 kişilik atama yapılacağı ifade edildi.
Atamalarda, Personal Trainer'lar için ünivesitelerin BESYO bölümlerinden, diyetisyenler için Beslenme ve Diyetetik bölümlerinden mezun olma şartının aranacağı belirtilirken, Yoga-Pilates eğitmeni atamalarının da geçmiş dönemde olduğu gibi yine işsiz kaldıktan sonra bir dönem aldığı Pilates eğitimini paraya çevirmeye karar veren reklamcılar ve diğer beyaz yakalılar arasından yapılması bekleniyor. ",satiric
"Birincinin Portekiz'de oturma ve çalışma izni kazanacağı yeni yarışma programı ''Kaçan Kurtulur Türkiye'' çok yakında TV8 ekranlarına geliyor. 16 yarışmacının 8 hafta boyunca Portekiz vizesi için kıyasıya bir mücadele verecekleri yarışmada ikincilik ödülü ise 100.000 TL ve Uruguay oturma izni...
TV8 İç Yapımlar Sorumlusu Deniz Arbacılar, henüz ön eleme aşamasında olan ""Kaçan Kurtulur Türkiye"" için rekor sayıda başvuru aldıklarını belirtirken ""Aslında bu ayın ortasında başlamayı planlıyorduk ama düşündüğümüzün çok çok üzerinde bir başvuru olunca ön eleme süreci mecburen uzadı. Daha basın duyurusu bile yapmamıştık artık nereden haber aldılarsa duyan kanalın kapısına dayandı. Güvenlik arkadaşlar bir kaç kez kalabalığı dağıtmak için Çevik Kuvvet'ten destek istemek zorunda kaldılar. Neyse her şeye rağmen önümüzdeki ayın başına yetiştirmeye çalışıyoruz"" sözleriyle yarışmanın daha başlamadan büyük bir ilgi gördüğünü ifade etti. 
Şu aşamada yarışmanın formatıyla ilgili ayrıntılı bir bilgi veremeyeklerini belirten Arbacılar, basın mensuplarının ısrarlı soruları karşısında dayanamayarak bazı detayları da kamuoyuyla paylaştı: 
""Tek söyleyebileceğim Survivor'ın zıttı bir formata sahip olacağı. Yani orada yarışmacılar vahşi doğada hayatta kalma becerileri ve mücadele azimlerine göre sıralanıyorken 'Kaçan Kurtulur Türkiye'de ise tam tersi. Burada kalırlarsa ne kadar dayanamayacaklarını, gündelik hayatlarını kameralar önünde paylaşarak ne kadar umutsuz, çaresiz ve mutsuz olduklarını ispat etmeye çalışacaklar. Sloganımız ''bir kişi, bir kişidir'', amacımızsa ödülün en çok ihtiyacı olana gitmesi. Bu açıdan yarışmanın bir çeşit sosyal sorumluluk projesi olduğunu söylemek de mümkün...""
500.000 Euro değerinde Portekiz Oturma İzni ödüllü yarışmada kazananın jüri kararı ve sms'le yapılacak halk oylaması sonucuna göre belirleneceğini de sözlerine ekleyen Arbacılar, jüride yine her zamanki gibi ünlü isimlerle birlikte Portekiz'in İstanbul Başkonsolosluğu vize departmanından üst düzey bir yetkilinin bulunacağının da müjdesini verdi.",satiric
"İzmir Milletvekili Tacettin Bayır'ın partisinin grup toplantısını Facebook üzerinden canlı yayınlarken kazara 'Face effects' eklentisini açık bırakmasıyla birlikte sosyal medyada viral olan ve tarihinin en yüksek grup toplantısı izlenme rakamına ulaşan CHP'de yüzler gülüyor.
Vekil Tacettin Bayır'ın canlı yayın sırasında Genel Başkan Kemal Kılıçdaroğlu'nu ve toplantıyı izleyen gazetecileri Face Effects eklentisiyle şekilden şekile soktuğu video sosyal medyada hızla yayılırken, olay nedeniyle başta sinirlerin gerildiği parti yönetiminde ise ilk gelen izlenme rakamlarının ardından moraller de yerine geldi. 
Konuyla ilgili olarak basın mensuplarının sorularını yanıtlayan CHP Sözcüsü Bülent Tezcan, medya üzerindeki baskıların bu derece ağır olduğu bir ortamda kazara bile olsa grup toplantılarını sosyal medyada izletmenin bir yolunu bulmuş olmaktan duydukları memnuniyeti şu sözlerle dile getirdi: 
""Açıkcası ilk izlediğimizde başımızdan aşağı kaynar sular döküldü desem abartmış olmam sanırım. Tam da sert muhalefet yapmaya doğru meyil ettiğimiz bir dönemde Genel Başkanımız'ı ekranda Gandalf olarak görmek, parti olarak ciddiyetimizin sorgulanması noktasında bizi biraz düşündürmedi değil. Tam neyse ki kimse izlemiyor bu grup toplantılarını diye kendimizi avutmaya çalışırken sosyla medyaya bakan arkadaşların 'efendim grup toplantımız normalin 17 katı izlenme rakamına ulaştı' haberiyle neye uğradığımızı şaşırdık. Her işte bir hayır var derler ya hakkaten öyleymiş. İtiraf etmek gerekirse ben bile ilk kez bir grup toplantısını bu kadar uzun süre izledim. Hele o gözleri yuvalarından fırlayan gazeteci inanılmaz komikti ahahhaha ya neler yapıyolar inanılmaz... Neyse ne diyorduk evet. Demokasi mücadelemiz uğruna gerekirse Gandalf da oluruz kedi de, bu böyle bilinsin arkadaşlar...""
Parti olarak bundan sonraki grup toplantılarında da diğer efekt ve filtreleri deneyeceklerini belirten Tezcan, ""Yani o dünyayı tam bilmiyorum ama arkadaşların dediğine göre çeşitli hayvan ve karakter efektlerinin yanında istersek grup toplantısını müzik ve ışıkla adeta bir disko, bir club havasına bile sokabilyormuşuz. Gerçekten de baktım çok komik oluyor öyle."" derken, hedeflerinin özellikle genç kitleyi yakalamak olduğunu ifade etti. 
CHP'nin kazara sosyal medyada yakaladığı başarı diğer partileri de harekete geçirmiş durumda. AK Parti ve HDP'nin, grup toplantılarının önümüzdeki günlerde internet üzerinden farklı filtrelerle yayınlanması yönünde sosyal medya ekiplerini çalıştırdığı yönünde haberler Ankara kulislerinde konuşulurken, MHP'nin ise hali hazırdaa bir sosyal medya fenomeni olan Devlet Bahçeli faktörü nedeniyle konuya sıcak bakmadığı da gelen bilgiler arasında.  ",satiric
"Geçtiğimiz günlerde Çukur dizisinde geçen bir Ömer Hayyam şiirinde RTÜK'ten ceza yememek için 'Şarap' sözcüğünün sansürlenmesi tartışmaları da beraberinde getirirken, Ankara Keçiören'den gelen acı bir haber 'bu AKP de iyice b.kunu çıkardı' diyenlere adeta cevap niteliğinde oldu. Ailesiyle birlikte televizyon izlediği esnada dizide geçen '1 A' sözcüğünü 'bira' olarak algılayan 6 yaşındaki Yavuz Ateş Eğbeci, o günden itibaren günde en az 8 kutu bira içmeye başlayarak alkolizmin pençesine düştü. 
İki gün önce televizyonda yayınlanan bir diziyi ailesiyle birlikte izleyen ilköğretim 1. sınıf öğrencisi Yavuz Ateş Eğbeci(6), kanalın dikkatsizliği yüzünden bir anda alkol bağımlısı oldu. Eğbeci'nin acılı ailesi, bu sabah düzenledikleri basın toplantısında dizinin yapımcısını, senaristini ve yayınlandığı kanalı mahkemeye vereceklerini belirtirlerken, tepkilerini şu sözlerle dile getirdiler:
""Hep birlikte oturmuş televizyon izliyorduk. Bu diziye denk geldik. RTÜK'ün genel izleyici logosunu görünce ona güvenip zavallı evladımızın da diziyi izlemesine izin verdik. Bir sahnede karakterlerden biri çocuğunun okuduğu okulu ziyaret etti. Nöbetçi öğretmen rolündeki oyuncu, çocuğun ismini ve hangi sınıfta olduğunu sorunca 'Adı Emre, 1 A sınıfında okuyor' şeklinde bir yanıt verildi. Bir baktım bizim oğlan titreme başlamış. Evladım noldu dedim, 'Baba ya 2-3 tane bira kapıp gelsene çok canım çekti' dedi. 'Ne diyosun evladım sen?' dedim. Bana 'Çok konuşma da fırla hadi bak saat 10'a geliyor. Tuzlu fıstık da al' şeklinde yanıt verdi. O an eşimle ne yapacağımızı şaşırdık. Hemen kanalı değiştirdik ama artık iş işten geçmişti. O 1 saniyelik bira kelimesi yetti evladımıza. Baktık evi başımıza yıkacak mecbur biraları kapıp geldim. O akşamdan beri bana mısın demeden günde 8 kutu bira içiyor. Ne yaptıysak vazgeçiremedik...""
Ailesinin açıklamaları sırasında araya girerek 'Lan bi biramız var amma tatava yaptınız ha' diyen küçük Yavuz ise mesele paraysa onu da bir şekilde çözeceğini ifade etti. Çalışmaya başlayınca kendisinin de ailesine bira ısmarlayacağını, bunun bu kadar lafını etmeye gerek olmadığını belirten çiçeği burnunda alkolik, ""Zaten şu setlerden alıp evde yapmaya başlıycam yakında. Öyle çok daha ucuza gelir, mevzu da kapanır"" açıklamasında bulundu. Küçük Yavuz, alkolün zararlarından haberi olup olmadığı şeklindeki bir soruyu ""Kötü bir şey olsa dizide o sözcük geçmezdi"" sözleriyle yanıtlarken, anne Zeynep Eğbeci ""İşte çocuk kafası böyle çalışıyor. Ne diyelim şimdi, gerizekalı desen o da değil."" diyerek gözyaşlarına boğuldu. 
2 gündür korkudan televizyon izleyemediklerini belirten Eğbeci çifti, çocuklarının geleceği adına besledikleri endişeleri de şu sözlerle dile getirdiler: 
""Biz şimdi nasıl bu çocuk yanımızdayken televizyon seyredelim? Hayır mesela yarın bir dizide lafını bilmeyen bir oyuncu çıkıp 'bu olay giderek esrarlı hale geliyor' dese ne yapacağız? Bu yaştan sonra sokak sokak esrar mı arayacağız, torbacı peşinde mi koşacağız? Çocuk bu sonuçta çünkü, her duyduğunu istiyor. Biz bu konuda bir farkındalık oluşması için bu işin peşini bırakmayacağız. Bizim canımız yandı, başka ana babalarınki yanmasın, ocaklar sönmesin...""
Olayın basına yansımasının ardından sıkıntılı günler geçiren televizyon kanalı ise bu akşam yaptığı bir açıklamayla sessizliğini bozdu. Kanaldan yapılan açıklamada, küçük Yavuz'un alkolizme saplanması yüzünden duyulan üzüntü dile getirilirken, ""Elbette böyle bir şeye vesile olmak istemezdik ama bize sanki çocuk da içmek için bahane arıyormuş gibi geldi... Günahı boynuna tabi, bilemeyiz..."" denildi. ",satiric
"İstanbul’un incisi Büyükada’da 150 yıldır ana ulaşım yöntemi olarak kullanılan faytonlar yerini yurt dışından ithal edilen anguslara bırakmaya hazırlanıyor. Uruguay’dan dün sabah saatlerinde İzmir limanına getirilen anguslar Büyükada’da kısa bir tören ile halkın hizmetine sunulacağı günü bekliyor.
""Atlara zulüm ediliyor"" gerekçesiyle sık sık eleştirilere konu olan ve kaldırılmaları amacıyla hayvanseverler tarafından kampanyalar düzenlenen Faytoncular cephesinde ise yüzler gülüyor. Gelir kapısı kapanmayacağı için oldukça memnun olduğunu söyleyen 17 yıllık faytoncu Mehmet Akyol(42) ‘’Atların o hali açıkcası bizim de içimize sinmiyordu. Bu öküz olayı o yüzden iyi oldu. Neticede öküz olduğu için çok da tepki çekmeyeceğini düşünüyoruz.’’ sözleriyle uygulamanın bir an önce hayata geçmesini beklediklerini ifade etti..
Büyükada Faytoncular Derneği Başkanı Ahmet Yılmaz da ""Faytonlar Amerika’nın oyunlarıydı. Türk milletine kovboyluk aşılanıyordu. Eskiden insanlarımız kağnı arabaları kullanırmış. Kendi milli değerlerimizi korumalıyız, dış mihraklarının oyununa gelmemeliyiz. Çok doğru bir adım atılmış, Allah devletimize zeval vermesin"" derken, derneğin isim değişikliğine giderek Büyükada Anguscular Derneği adını alacağını da twitter hesabından takipçilerine duyurdu.",satiric
"İstanbul Hadımköy'de otomotiv yedek parçası üreten bir fabrikada 2.5 yıldır makine mühendisi olarak çalışan Onur Tümce(27), bir 1 Mayıs'ı daha çalışarak geçirmekten şikayetçi. İşe girdiği günden beri sigortası asgari ücret üzerinden yatan ve aradaki farkı şirket muhasebecisinden elden alan Tümce, 2.5 yıldır canını dişine takıp cumartesileri dahi tek kuruş fazla mesai almadan çalışmasına rağmen halen şirkette işçi muamelesi görmekten duyduğu memnuniyetsizliği dile getirdi. 
Tatil nedeniyle yolların boş olmasından yararlanarak işe her zamankinden 20 dakika önce gelen Tümce, bir süre üretim bölümünde dolanıp bir kaç ustabaşıyla şakalaştıktan sonra günün geri kalanını internetten dizi izleyerek geçireceği masasına yöneldi.
Burada yaptığı açıklamada ""Abi hadi ilk sene neyse acemiydik. Zaten ilk 4 ay maaş almadan çalıştığım için onu saymıyorum bile ama artık kıdemli sayılırım ben. Yanlış anlaşılmasın işçileri küçümsemiyorum kesinlikle yani emeğe büyük saygım var ama en azından bu tatil konularında artık biraz farklı davranılması lazım bana. Sen bi adama üretim mühendisi diyorsan ona artık işçi gibi davranmayacaksın. 1 Mayıs'ta bile çalışacaksak niye okuduk biz onca sene?"" diyen Tümce, üretim müdürünün tatili pazartesiyle birleştirip 4 gün mis gibi izin yaptığını ve bunun ayrıca kanına dokunduğunu da sözlerine ekledi. 
İş yetiştirilmesi gerektiği zamanlar gece yarılarına kadar tek kuruş dahi mesai ücreti beklemeden çalıştığını hatta kaç kez fabrikada sabahlayıp ertesi gün dinlenmeden yine mesaiye kaldığı yerden devam ettiğini de özellikle vurgulayan genç makine mühendisi, ""Ya acil bir iş olsa yine geleyim çalışayım amenna ama şu an öyle bir durum da yok. Resmen boşu boşuna amele gibi dikiyorlar beni buraya. Ta Sefaköy'den geliyorum ya"" diyerek isyanını dile getirdi. 
Tümce, yaşadığı durumun sorumlusu olarak kendisine bir süredir kıl olduğunu hissettiği üretim müdürünü gösterirken, ""Var ya eminim o p.venk sırf patronlara şirin gözükmek için getirtti beni buraya. Aklı sıra 'bakın mühendisi gece gündüz ırgat gibi çalıştırıyorum' diye prim yapacak benim üzerimden. Kompleksli p.şt"" sözleriyle de sert suçlamalarda bulundu.
Tepki olarak bütün gün hiçbir şey yapmayacağını ve onu düz işçiyle bir tutan kapitalist sistemin çarklarından intikamını akşama kadar dizi izleyerek alacağını belirten Tümce, burada 2-3 sene daha tecrübe kazandıktan sonra başka bir fabrikaya direkt müdür olarak geçeceğini ve o zaman altında çalışacak mühendislere yeterli tecrübeyi kazandıkları takdirde hak ettikleri gibi beyaz yakalı muamelesi yapacağını da net bir şekilde ifade etti.  
",satiric
"Tüm dünyanın merakla izlediği İngiliz Kraliyet düğününde ABD'li oyuncu Meghan Markle'la dünya evine giren Prens Harry, düğünün ardından basına samimi itiraflarda bulundu.
43 milyon dolara mal olan düğünde en çok içine oturanın fotoğrafçıya verdikleri 25.000 dolar olduğunu belirten çiçeği burnunda damat, ""Yani helali hoş olsun ama o parayı alacak ne yaptı anlamıyorum ben gerçekten abi. İki şık şık, biraz şöyle durun biraz böyle durun, fotoşopta sivilcileri de yok ettik buyrun borcunuz 25.000 dolar. İyi iş valla'' derken, yeğeninin fotoğrafla ilgilendiğini ve cebine 200-300 dolar sıkıştırsalar aynı işi pekala yapabileceğini de sözlerine ekledi. 
Kesinlikle işin parasında olmadığını ve kuaför, düğün salonu, gelinlik gibi masraflara içinin acımadığını vurgulayan Prens Harry, ''Ya biz zaten aslında düğün de düşünmüyorduk. Kilisede nikah, ardından da eş dostla şık bir yerde kokteyl gibi bir şeyler yapacaktık. Öyle olsa cep telefonuyla bile çekilirdi yani. Şimdiki telefonlar baya fotoğraf makinesi gibi çekiyor ama işte aileler istedi diye mecburen girdik bu işe... O da olsun bu da olsun derken 43 milyon dolar masraf ettik... Neyse ya bi kere evleniyoruz neticede'' sözleriyle kraliyet düğününün perde arkasında yaşananları aktardı. ",satiric
"Harman Dalı oynadığı Aydın mitinginin ardından bugün de Eskişehir mitinginde Tosun Paşa filminden bir sahne gösteren Muharrem İnce'nin coşkusu merak uyandırmaya devam ediyor. İnce'nin seçim kazanması halinde sadece çökmüş bir adalet ve eğitim sistemi değil, 180 milyar doları 1 sene içinde ödenmesi gereken toplam 450 milyar dolarlık dış borç devralacağından henüz haberinin olmadığı yönünde şüpheler artarken, AK Parti cephesi ise ''bu haldeki bir ülkeyi devralmaya bu kadar hevesli bir adam ne kadar sağlıklı düşünüyor olabilir?'' argümanıyla karşı atağa kalmaya hazırlanıyor. 
Her biri ayrı bir şov havasında geçen mitinglerinde coşkusundan bir şey yitirmeyen Muharrem İnce'nin tam olarak neye talip olduğu konusunda bir fikrinin olmadığından iyice şüphelenmeye başlayan destekçileri, İnce'yi uyarıp uyarmama konusunda ise henüz kararsız. Eskişehir mitinginin ardından mikrofonlara konuşan Ayten Burlak(37) adlı seçmen, bir yandan mitinglerdeki coşkunun oldukça hoşuna gittiğini ancak bir yandan da vicdan azabı çektiğini belirtirken ''Acaba sahneye çıkıp, uyarsam mı diye bir kaç kez aklımdan geçti ama yüzündeki o gülümsemeyi, gözlerindeki o ışığı görünce nasıl diyeyim... Kıyamadım ya'' sözleriyle yaşadığı çelişkiyi aktardı.
İnce'nin seçilmesi halinde ''Faizleri artırıp inşaat sektörünü mü çökertsem yoksa döviz kurunun artmasına izin verip komple özel sektörü mü çökertsem'' kararı vermek ve en geç 1 sene içinde borç için IMF'in kapısını çalmak zorunda kalacak bir aday gibi görünmediğini belirten Murat Günsu(29) adlı seçmense ''belki de bizim bilmediğimiz bir şeyler biliyordur,ondan bu kadar rahat'' diyerek iyimser kalmaya gayret ettiğini ifade etti. 
Muharrem İnce'nin coşkusuna anlam veremeyenlerin başında ise AK Parti cephesi yer alıyor. ''Yahu ortada öyle heves edilecek bir durum yok. Bu ekonomiyi devralmak iyi bir şey olsa biz herkesten fazla coşardık ama görüyorsunuz mitinglerimizi. Adettendir diye bir şeyler yapıyoruz işte ama yani bir yandan da seçilirsek napıcaz diye kara kara düşünüyoruz. Ondan bizde suratlar biraz asık dikkat ettiyseniz'' diyen AK Parti sözcüsü Mahir Ünal, bu şartlar altında hala iktidarı çok hevesle isteyen birinin ne kadar sağlıklı düşünebildiğinin takdirini de seçmene bıraktıklarını belirtti. ",satiric
"Geçtiğimiz hafta doğalgaza gelen yüzde 20'lik zammın ardından bugün de başta alkol ve sigara olmak üzere pek çok ürüne getirilen ek vergilere toplumun herhangi bir kesiminden olumsuz bir tepki gelmemesi hükümette yüzleri güldürüyor. Gelen zamların muhalif kesim tarafından ''bunlara oy verenlere mustehak, az bile yapıyorlar'' şeklinde, iktidara destek veren kesim tarafından da ''neticede ekonomik saldırı var, tabii yapacaklar'' şeklinde desteklendiğini ifade eden Ekonomiden Sorumlu Başbakan Yardımcısı Mehmet Şimşek, ekonomi politikasının toplumun tamamı tarafından bir şekilde onaylanmasının sevindirici olduğunu kaydetti. 
''Açıkcası bu zamlar öncesi kamuoyundan tepki görür müyüz acaba diye bazı endişelerimiz vardı ama şu an bizi hem şaşırtan hem de oldukça mutlu eden bir tabloyla karşı karşıyayız.'' diyen Şimşek, geniş kamuoyu desteğinin gelecek yeni zam ve vergiler için kendilerini cesaretlendirdiğini de sözlerine ekledi. Enflasyon ve dövizdeki artışla birlikte 1 yıl içinde yaklaşık yüzde 40 fakirleşen Türk halkının durumdan hiçbir şekilde şikayetçi olmamasının sevindirici olduğunu belirten Mehmet Şimşek, özellikle muhalefetin verdiği desteğin oldukça değerli olduğunu ifade etti. 
Şimşek, önümüzdeki süreçte uygulanacak kemer sıkma politikaları ve yaşanacak ekonomik daralmadan çıkış için en büyük güvencelerinin bu muhalif desteği olduğunu söyleyerek şöyle devam etti:
''İktidarımıza destek veren vatandaşlarımızı şimdilik dış mihrak, faiz lobisi falan derken idare ediyoruz ama ilerleyen süreçte onun devamının bir garantisi yok. Neticede Diriliş, Payitaht gazı da bir yere kadar. Durum daha da kötüleşip, toplu iflaslar ve işten çıkarmalar başladığında ufak bir ihtimal de olsa belki 'başlarım lan mihrağına' derler diye bir endişemiz var. Ancak muhalif vatandaşlarımızla ilgili kafamız rahat. Her zamda 'oh olsun'lar, 'daha da geçirsin'ler havalarda uçuşuyor. Onlar her halukarda ekonomi politikalarımızın arkasında olacaklar gibi görünüyor. Su verecek olan itfaiyeye karşı bile şimdiden tepki göstermeleri bunun en önemli işareti. Bu gazla önümüzdeki aylarda Türkiye'ye gelecek IMF heyetini taşlamaya kalkmaları dışında şu an bir endişemiz yok...''
AK Parti'nin yüzde 100'e yakın toplumsal destekle ülkeyi ekonomik krize götüren ilk hükümet olacağına, bunun dünyada da eşi görülmemiş bir başarı olduğuna dikkat çeken Mehmet Şimşek, halktan gördükleri bu teveccühe karşı ufak bir jest olarak bundan sonraki zam ve vergileri referandumla belirleyebileceklerinin de müjdesini verdi.
''Neye hangi oranda zam yapacağımızı vatandaşlarımıza sorarak dünyaya bir demokrasi ve birlik dersi verebiliriz. Ben inanıyorum ki biz mesela benzine yüzde 10 zam yapacaksak o referandumdan en az yüzde 30 yapılsın gibi bir sonuç çıkacaktır. O ışığı görüyorum'' diyen Şimşek, uygulamayla ayda bir sandık başına gidecek olan vatandaşların geçim sıkıntısını düşünmek yerine biraz kafa dağıtma şansı bulacaklarını da sözlerine ekledi. ",satiric
"Dün gece yaşanan ve Türkiye'den de net bir şekilde gözlenen kanlı ay tutulması dünya genelinde milyonlarca kişi tarafından cep telefonuyla kaydedilmeye çalışılırken, ortaya çıkan rezalet görüntülerle ilgili bugün bir açıklama geldi.
Apple, Samsung, Sony başta olmak üzere irili ufaklı bir çok akıllı telefon üreticisi tarafından imzalanan ortak açıklamada aşağı yukarı 15 senedir piyasada olan akıllı telefonlarla bugüne dek pek çok kez ay resmi çekilmeye çalışıldığına ve denemelerin tamamınının başarısız olduğuna dikkat çekildi. ''Buna rağmen dün bir kez daha görüldü ki kullanıcılar ısrarla telefonlarını gökyüzüne doğrultmaya devam ediyorlar. Hem de gece vakti. Olmayınca flaş açıp bir de öyle çekmeyi deneyenler bile var. Bazı şeyleri anlatamadık biz...'' denilen açıklamada, telefonlara o kameraların gece ay, yıldız falan çekmek için konmadığına bir kez daha vurgu yapıldı. 
Açıklamada ayrıca, lens teknolojisinde çığır açan bir yenilik olmadığı sürece en az önümüzdeki 20 yıl daha cep telefonuyla net bir ay resmi çekmenin mümkün görünmediği belirtilirken, ''Çok isteyen paraya kıysın gitsin bir zoom lensli fotoğraf makinesi alsın. El kadar aletteki ufacık lensten olup olacağı o kadar çünkü. Baştan söylüyoruz ki sonra sosyal medyada fotoğraf paylaşıp 'iPhone'a da tonla para verdik çektiği aya bak' diye bir çamur atma olmasın. Selfie'ni güzel çekiyor mu? Çekiyor. E daha ne?'' ifadelerine yer verildi. ",satiric
"Güney Afrika temaslarının ardından Zambiya'ya geçen Cumhurbaşkanı Erdoğan ve heyetini, Zambiya Devlet Başkanı Edgar Nudlu karşıladı. İki gün süren ziyaret boyunca iki ülke arasında on iki ayrı ekonomik ve kültürel anlaşma imzalanırken, Zambiya hükümetinde ülkenin durumunu Türk heyetine tam olarak anlatamamanın sancıları yaşanıyor.
Türk heyeti bu sabah Zambiya'dan ayrılırken, Devlet Başkanı Nudlu havalimanında basın toplantısı düzenleyip, gerçekleşen ziyaretle ilgili yerel basına bilgi verdi. Sözlerine Türkiye ile hiçbir ortak noktalarının olmadığını ifade ederek başlayan Nudlu, ""Bizi nerden buldular bilmiyorum, yani koca Afrika kıtasında 50 küsur ülke var. Zambiya ne alaka yani? Neyse yine de ayaklarına sağlık tabii o ayrı"" şeklinde konuştu.
Yapılan anlaşmalarla ilgili bir soru üzerine, ""Valla önümüze ne koydularsa imzaladık, çok da bakmadım ben içeriğine. Ama anladığım kadarıyla ekonomik konularda falan işbirliği yapmak istiyorlar. Yani. Yapalım tabii de inşallah bizden pek fazla bir beklentileri yoktur. Çünkü durumumuz belli."" diyen Nudlu, Zambiya'da ortalama insan ömrünün 38 yıl, toplam 17 milyon olan nüfus içerisinde AİDS'li insan sayısının ise 1,3 milyon olduğunu bir kez daha hatırlattı. 
Toplantıda bir çok başlıkla birlikte Zambiya'da balıkçılığı geliştirmek konusunda ortak yatırımların da gündeme geldiğini belirten Nudlu, ""Ya güzel de bizim denize kıyımız yok, hangi balıkçılık diyecektim ama belki alabalık çiftliklerinden falan bahsediyorlardır diye ses etmedim. Hadi balıkçılık neyse de, iki gündür Türk heyeti ile konuştuğumuz şeylerin hiçbiri yok bizim ülkede. Tatsızlık çıkmasın diye bozmadım. Hmm hmm diyerek ilgileniyormuş gibi dinledim.'' derken, bir ara Türk tarafının kendilerini deniz kıyısında bulunan Gambiya ile karıştırmış olabileceğini düşündüğünü ifade etti.
'
''Hatta size yemin ediyorum hala öyle düşünüyorum. Ama yok yaa. Gambiya bizden de beter. Anladığım kadarıyla bunlar bu ara biraz daralmış. Kendilerinden daha az gelişmiş bir ülke bulup moral depolamaya gelmişler. Aklıma başka bir açıklama gelmiyor"" diyen Nudlu, basın açıklamasına şu sözlerle son verdi: 
''Niyet ne olursa olsun tabii kazara bile olsa buraya kadar gelmeleri başlı başına bizim için önemli bir olay. Eksik olmasınlar gerçekten. Yalnız ben yine de Türkiye'yi ikili işbirliği anlaşmalarıyla ilgili olarak bizim taraftan fazla bir beklentiye girmemeleri konusunda şimdiden uyarmak istiyorum. Toplantılarda moralleri bozulmasın diye bir şey demedim ama şu an açıkçası bizim kendimize dahi pek bir hayrımız yok. Akşam anlaşma metinlerini sakin kafayla bir okuyacağım. İnşallah bize düşen pek bir iş yoktur...''
",satiric
"Dövizdeki artışla birlikte dış kaynak ihtiyacı giderek artan Türkiye, gözünü daha önce Somali ve Libya gibi bölgelere yapılan dış yardımlara çevirdi. Konuyla ilgili olarak Ekonomi Bakanlığından yapılan açıklamada, ""Durumumuz düzelir düzelmez yine gereken yardımı yapacağımızdan kimsenin kuşkusu olmasın"" ifadeleri yer alırken, bu ülkelere gönderilen nakit para ve erzak yardımlarının en azından bir kısmını kurtarabilmek amacıyla kurulan ilk heyet, bu sabah saatlerinde Somali'ye ulaştı.
4-5 yıl kadar önce Ajda Pekkan ve Nihat Doğan gibi isimlerle Afrika ülkelerine çıkarma yaparaj tarihinin en büyük iyi niyet gösterilerinden birini sunan Türkiye, ekonomisindeki artan nakit ihtiyacını kapatmak için son çare olarak yaptığı yardımları geri istemeye karar verdi. Ekonomi Bakanlığı Müsteşarı Koray Pekinder başkanlığında kurulan özel bir heyet eşliğinde, bu kez Yavuz Bingöl ve Alişan gibi isimlerle Somali'ye çıkartma yapan hükümet yetkilileri, bölgedeki erzak torbalarından geriye kalanları toparlayabilmek için seferber olmuş durumda.
Somali halkının önüne çıkarken oldukça sıkıntılı olduğu gözlenen heyet başkanı Koray Pekinder, ""Sevgili Somalililer lütfen kusura bakmayın, inanın ben de utanıyorum bunu söylemeye ama sonradan anladığımız kadarıyla bizim kimseye yardım edecek halimiz yokmuş. O ara ne olduysa bi şekilde gaza geldik herhalde..."" sözleriyle mahcubiyetini dile getirirken, Ekonomi Bakanlığında görev yapan arkadaşlarına da sitem etti.
Bakanlıktaki görevi süresince çalışma arkadaşlarına defalarca ""Ne alıp verdiğinizi bir kenara yazın, hesabınızı iyi tutun."" uyarısını yaptığını belirten Pekinder, ""Ama görülen o ki ben demişim ben dinlemişim. Sene sonuna geldik, söylemesi ayıp aşağı yukarı 480 milyar dolar kadar içerideyiz. El elde baş başta oturuyoruz. Size karşı da çok mahçubuz ama durum bu maalesef."" diyerek şikayetlerini dile getirdi.
Alkol, sigara, şu bu zammı derken Türkiye'de ellerinden geleni yaptıklarını kaydeden ve biraz da Somali halkından anlayış bekleyen Pekinder, şöyle devam etti:
""Değerli Somalili kardeşlerim, sinirlenmenizi anlıyorum ama biz de zor durumda olmasak istemezdik heralde. Şu an aslında hepinizin elini vicdanına koyup,'Ben bu ülke için ne yapabilirim?' diye kendine sorması lazım. Bu ülke derken Somali'yi demiyorum, Somali'ye şu saatten sonra ne yapsan kar etmez zaten ama hiç değilse gelin şu erzakların, ıvır zıvırın kaldığı kadarını geri verin de biz bari belimizi doğrultalım. Durumumuz düzelsin, bu yardımın kat be katını yaparız, söz. Daha buradan bi de Sudan'a gideceğiz. Geçenlerde bir işbirliği anlaşması imzalamıştık. Bundan güzel bir işbirliği olabilir mi diye anlatmaya çalışacağız durumu...""
Somali'ye gönderilen heyetin yaptığı uzun pazarlıklar sonrasında, Türkiye'nin daha önce yaptığı yardımlardan geriye kalan 27 çuval un, 40 ton bakliyat ve 126 bin Amerikan doları başarıyla geri alınırken, erzaklarını geri vermek istemeyen bazı Somalililerle heyet arasında zaman zaman gerginlikler yaşandı.
Heyetin Somali'den ayrılması sırasında ""Kontrol ettik malzemeler gayet iyi durumda, piyasada sağlam para edeceğinden kuşkumuz yok."" açıklamasıyla piyasaları rahatlatan bakanlık yetkilileri, ATA uçağıyla bir sonraki durak olan Sudan'a doğru yola çıktılar. Haber yayına hazırlandığı sırada Hartum Uluslararası Havalimanı'na inmeye çalışan uçağımıza kule tarafından henüz iniş izni verilmediği de son olarak gelen bilgiler arasında.",satiric
"Meclisten geçen tasarı ile hiçbir işe yaramayan ve çevre kirliliği yaratan trafik levhalarının ihale ile inşaat firmalarına satılmasının önü açıldı.
Sürücülerin, her sokak ve cadde başında, sonunda, ortasında, sağında, solunda yer alan trafik levhalarının çevre düzenlemesi nedeniyle yerleştirildiğini sandığına ve hiçbir şekilde dikkate almadığına işaret eden İçişleri Bakanlığı, ""Ülkemizin içinden geçtiği bu kritik dönemde atıl kapasite olmasınlar, en azından inşaat demiri olarak kullanılsınlar diye böyle bir ihale açtık.""  diyerek, trafik levhası satışından 400 Milyon TL gelir beklendiğini açıkladılar. 
Uygulamayla zor durumdaki inşaat sektörüne ucuz demir sağlanarak bu sektörde faaliyet gösteren firmaların da rahatlatılacağına dikkat çekilirken, verim alınması halinde bir sonraki aşamada trafik ışıklarının da benzer şekilde değerlendirilmesinin gündeme gelebileceği ifade edildi.",satiric
"Katar Şeyhi Temim Bin Hamed Al Sani'nin, Türkiye Cumhuriyeti Cumhurbaşkanı Erdoğan'a hediye ettiği iddia edilen Boeing 747-8, Katar'da gündem oldu. Ülkenin yüksek tirajlı gazetelerinden El-Sabah, ""Ne var bunda?"" derken, düşük tirajlı gazetelerinden El-Sözcü, ""Karşılığında ne alınacak"" diye sordu.
Katar Emirlik Halk Partisi Milletvekili El-Halad Bin Salem konuyu meclis gündemine taşırken, ""Hediye edilen kullanılmış uçak 400 milyon dolar piyasa değerinde midir?"" şeklindeki soru önergesi, aynı zamanda kralın da başkanlığını yürüttüğü iktidar partisi El-Adalet ve Katar milliyetçilerinin destek verdiği El-Hareket vekillerinin oylarıyla reddedildi. Katar meclisinde El-Adalet ve El-Hareket bir süredir Katar'ın bekası için ortak hareket ediyor.
Katar halkının ise ülke kaynaklarının Türkiye futbolu, Türkiye bankası, Türkiye haberleşme ve internet sağlayıcısı gibi pek değerli olmayan, kendi işlerine de pek yaramayacak sektörlere yatırılmasından rahatsızlık duydukları öğrenildi. İsmi çok uzun olduğu için ismini vermek istemeyen Katarlı bir Bein Sports üyesi, ""Valla kimse kusura bakmasın. 5 haftadır Türkiye Süper Ligini izliyoruz ama izledikçe futbolu unutmaya başladık. Yerde yatanından, hakem dövenine, küfür edeninden, eyyam yapanına futbol dışında ne varsa gördük. Malum çöl ortamındayız. Sadece biraz yeşillik görmek için izliyoruz maçları. Yoksa beş para etmez"" derken üyeliğini iptal ettirmeyi düşündüğünü ancak iptal için 4737373 'ü her arayışında iki ay yetişkin kanalı hediye edilerek kandırıldığını sözlerine ekledi.
Evde İnternetin Avantajlı Dünyası paketi ile edindiği internetin de çok yavaş olduğunu ifade eden öfkeli Katarlı, ""Onu da iptal ettireceğim ancak 24 ay taahhüt sebebiyle iptal ettiremiyorum. İptal edersem kullanmadığım 21 ayın ve modemin parasını ödemem gerekiyormuş. Bizi bunlara Şeyhimiz Al-Sani bulaştırdı hep. Kendisinin Erdoğan sevdası sebebiyle günden güne 3.dünya ülkesi olmaya doğru emin adımlarla gidiyoruz"" diye konuştu.
Son olarak geçen hafta tüketici kredisi çekmek için bankaya gittiğini ifade eden Katarlı, bankanın kredi için işi sürekli yokuşa sürdüğünü ifade etti. Müşteri temsilcisinin lafı dolandırıp BES, sağlık sigortası ve 2 adet fatura talimatı gibi daha önce hiç duymadığı ürünleri kendisine bir şekilde imzalatmayı başardığını ifade eden Katarlı, ""Hayır hepsine tamam dediğim halde bana bide yukarıdan birilerini bulup, aratın bizim bankanın ilgili genel müdür yardımcısını diyor. Yukarıdan birilerini aratmadan kredi çıkmazmış. Yukarıdan birilerinden neyi kastettiğini anlamadım ama tahmin ettiğim şeyse benim iş olmaz"" diyerek kredi konusundaki umutsuzluğunu dile getirdi.",satiric
"'Enflasyonla Topyekun Mücadele Programı'' kapsamında açılan enflasyonlamucadele.org.tr isimli internet sitesi, ekonomi dünyasında geniş yankı uyandırdı. Türkiye, bu atılımıyla internet sitesinden fiyat indirimi takip ederek enflasyonu düşürmeye çalışan ilk ülke olarak tarihe geçerken, IMF'den de konuyla ilgili bir açıklama geldi. 
Akşam saatlerinde bir basın toplantısı düzenleyen IMF Başkanı Christine Lagarde, Türkiye'deki gelişmeleri yakından takip ettiklerini belirtirken ''Ekonomik sıkıntılarla mücadele konusunda alışılagelen kalıpların çok dışında, kendilerine özgü enteresan yöntemleri olduğunu biliyoruz. Dolar turşusu kuranlardan, dua zincilerine kadar bu gözler neler gördü ancak işlerin bu hızla bizzat hükümet tarafından internet sitesi açma noktasına kadar gelmesini de beklemiyorduk'' sözleriyle yaşadıkları şaşkınlığı dile getirdi. 
Hem üretim hem tüketim hem de enerji anlamında yüksek oranda dışa bağımlı olan Türkiye ekonomisinde TL'nin hızlı değer kaybıyla birlikte ithalat maliyetinin yükseldiğine, bunun da kaçınılmaz olarak yüksek enflasyona neden olduğuna dikkat çeken Lagarde, ''Bununla mücadele etmenin farklı yöntemleri mevcut ama girdi maliyetleri bu kadar hızlı yükseiirken zabıta denetimleriyle, seferberlik ilanlarıyla piyasadaki fiyatları düşük tutmaya çalışmak... Ne bileyim... Enteresan yani... İzliyoruz bakalım nereye kadar'' ifadelerine yer verdi.
Cumhurbaşkanı Erdoğan'ın sık sık IMF'e olan borcu bitirmekle övünmesi nedeniyle şu an yeni bir kredi anlaşması için kendilerine gelmek istememesini anladığını da sözlerine ekleyen IMF Başkanı şöyle devam etti:
''Ama yani böyle internet siteleri falan açarak daha mı iyi oldu? Hem milleti kendinize güldürüyorsunuz hem de bir işe yaramayacağı belli. En fazla 2 ay daha ertelersiniz enflasyonun fırlamasını, 2 ay sonra da daha sert yukarı fırlar. O ara 'Türkiye'de serbest piyasaya mudahale var' diye bir laf çıkarsa onun bedeli de ayrıca ağır olur. Konu 'seçmenlere nasıl izah ederiz' kaygısıysa o en kolayı. Seçmen dediğin en sonunda cebindeki paraya bakar. Doğru bir şekilde anlatılırsa 'Hamdolsun bugün IMF'den kredi dahi alabilen bir ekonomimiz var' diye başarı öyküsü olarak pazarlayabilirsiniz bile. Gelin etmeyin, durum iyice beter olmadan oturalım konuşalım bu işin olurunu. İnanın izlerken biz üzülüyoruz... İnternet sitesi ne ya? Uygulaması da çıkacak mı? Te Allaam ya...''",satiric
"Gazeteci Cemal Kaşıkçı'nın İstanbul Başkonsolosluğu'nda öldürüldüğünü kabul ederek olayın arbede sırasında yanlışlıkla gerçekleştiğini açıklayan Suudi Arabistan, cesedin ortadan kaybolmasıyla ilgili olarak da yeni bir açıklama yayınladı.
Düzenlenen basın toplantısında kameraların karşısına geçen Suudi Arabistan Dışişleri Bakanı Adil el-Cubeyr, Kaşıkçı'nın ölümünden duydukları üzüntüyü paylaşırken, ''Basit bir arbedenin böyle korkunç bir şekilde sonuçlanması gerçekten büyük bir talihsizlik. Sen orada adamı itince ayağı kay, yanlışlıkla o an çalışır durumda olan dev kıyma makinesinin içine düş, makine sen çalışmaya devam et... Gerçekten olacak şey değil ama işte bir kez insanın vadesi dolmuşsa... Neyse tekrar başımız sağolsun...'' ifadelerine yer verdi.
Suudi Arabistan'ın diğer bir çok diplomatik temsilciliğinde olduğu gibi İstanbul Başkonsolosluğu'nda da dev kıyma makineleri bulunduğunu, bunun rutin bir durum olduğunu belirten Cubeyr, ''Gelenimiz gidenimiz çok oluyor, e bizim diplomatlarımız da boğazına düşkün insanlar zaten. Haliyle sürekli olarak kıyma çekilmesi gerekiyor. Ona da normal makineler yetişmeyince parasını verip özel olarak dev kıyma makineleri yaptırdık... Baya büyük ama böyle cip falan büyüklüğünde...'' derken, daha evvel çeşitli konsolosluklarda bir kaç evcil hayvanın bu şekilde kazara makinelere düştüğünü ancak basına yansımadığını da sözlerine ekledi.
Olay günü konsolosluk personelinin yaşadıkları şok ve korku yüzünden gerçeği söyleyemediğini, aradan geçen süre içerisinde de bozulan kıymayı dökmek zorunda kaldıkları için yetkililerle cesedi paylaşma imkanı bulamadıklarını ifade eden Dışişleri Bakanı Adil el-Cubeyr, açıklamalarının ardından talihsiz olayın gerçekleştiği makinenin görüntülerini de basın mensuplarıya paylaştı. 
Cübeyr, makineye görevden el çektirilerek Suudi Arabistan'a getirildiğini, buradaki yargılamanın ardından büyük ihtimalle idam cezasıyla karşı karşıya kalacağını da vurgularken, son olarak ''Bu ceza diğer kıyma makinelerine de güçlü bir mesaj iletecektir. Ayrıca personelimize de gereken uyarıları yaptık. Bundan böyle bu makinelerin etrafında şakalaşmak, itişip kakışmak kesinlikle yasak. Bu konuda ufak bir taviz verilmeyecek.'' sözleriyle de dünya kamuoyunu rahatlatacak mesajlar verdi. ",satiric
"Maliye Bakanlığı, Türkiye'nin 2017 yılı Vergi Rekortmenleri Listesini açıkladı. Vergi Barışı ve Vergi Afları sebebiyle çoğu zengin vergi ödemekten imtina edince, Ziraat Bankası'nda uzman yardımcısı olarak çalışan Serkan Kuyumcu, vergi kaçıramadığı için listeye 98.sıradan girerek büyük bir sürprize imza attı..
Maliye Bakanlığı tarafından her yıl açıklanan Vergi Rekortmenleri Listesinde ilk 100'e giren uzman yardımcısı Serkan Kuyumcu (38), öğle arasında basının karşısına geçti. Başarılı Uzman Yardımcısı, tamamlaması gereken bir rapor olduğu için basın toplantısına 10 dakika geç başlayınca bazı basın mensuplarının tepkisiyle karşılaştı.
Kameralarını yere bırakıp basın toplantısını takip etmeyerek uzman yardımcısını protesto eden basın mensuplarına, ""Ulan siz de buldunuz uzman yardımcısını 15 yıldır içinizde tuttuğunuz tepkiyi göstermeye kalkışıyorsunuz. Maliye bakanı da geç başlatmıştı basın toplantısını ama it gibi beklediniz"" şeklinde tepki gösteren Kuyumcu, sözlerine vergi ödemenin önemine değinerek başladı.
2007 yılında uzman yardımcısı olarak başladığı mesleğe, halen uzman yardımcısı olarak devam ettiğini ifade eden tecrübeli Uzman Yardımcısı, 11 yıldır vergisini kuruşu kuruşuna ödediğini, vergi ödemek için ekstra bir çaba sarfetmediğini, kurumun vergiyi maaşından otomatik olarak kestiğini, zaten kalan maaşla da ancak geçindiğini ifade etti.
""İmkanım olsa ben de tek kuruş ödemem ama kesinti daha maaş yatmadan yapıldığı için maalesef öyle bir şansım yok"" diye konuşan çaresiz uzman yardımcısı, brüt maaşının 6.330 TL olduğunu, vergi, işsizlik, sağlık, sandık kesintilerinden sonra eline net 2.897 Lira 45 Kuruş geçtiğini sözlerine ekledi.
Vergi Rekortmenleri Listesine girdiği için çalıştığı kurum tarafından kendisine bu sabah verilen şilti mesai arkadaşına sattığını, elde ettiği fonu elektrik faturasına yatırıp, 2 aydır kapalı olan cep telefonu hattını açtırdığını ifade eden talihsiz uzman yardımcısı, ""Ya aslında söylenecek çok şey var ama kusura bakmayın Cuma saatine geldik. Beni burda lak lak yaparken görürlerse ünvan tenziline giderler. Cuma saatinde ortalıkta görünmemem lazım. Siz beni görmediniz, ben de sizi. Hadi bana eyvallah"" dedikten sonra koşarak bir apartmanın bodrumuna saklandığı ve çömelerek Cuma saatinin geçmesini beklemeye başladığı görüldü.
",satiric
"Ankara’da bu sabah yaşanan ve 9 vatandaşımızın hayatını kaybettiği, 47 vatandaşımızın ise yaralandığı üzücü kaza, akıllara geçtiğimiz Temmuz ayında Çorlu’da yaşanan tren faciasını getirdi. Hiç kimsenin suçunun olmadığı ama 25 kişinin yaşamını yitirdiği kaza sonrası mantıklı bir açıklama yapamadığı için eleştiri oklarının hedefi haline gelen Ulaştırma Bakanlığı, bu kez işi sıkı tutuyor..
Ulaştırma Bakanlığı’ndan yaşanan kaza ile ilgili henüz resmi bir açıklama gelmezken, edinilen bilgiye göre sağlıklı bir durum değerlendirmesi yapabilmek için Bakan Mehmet Cahit Turhan önderliğinde bir kriz masası oluşturuldu. Kamuoyuna nasıl bir açıklama yapılacağının konuşulduğu toplantı yaklaşık 45 dakika sürerken, bakanlık yetkilileri kendileri dahil kimseyi koltuğundan etmeyecek makul bir açıklama bulabilmek için ter döktü.
İlk olarak suçun trenin çarptığı üst geçidi yapan müteahhit firmaya atılması fikri gündeme alınırken, firma sahibinin AK Partili eski bakanlardan birinin kardeşi olması sebebiyle bu fikirden hemen vazgeçildi. Bir yetkilinin, yapılacak açıklamanın kazanın oluş şekli ile de uyumlu olması gerektiği yönünde fikir beyan etmesi sonrası Bakan Turhan, “Ya onu geç şimdi. Bizi kurtaracak herhangi bir açıklama yeter şimdilik” derken, bir bakanlık yetkilisinin, “Bakanım, suçu hızlı trenin çarptığı Banliyö trenine atsak?” şeklindeki önerisi ise Banliyö treninin işletmeci firmasının AK Partili bir milletvekilinin abisi olması sebebiyle kabul görmezken, Kılavuz Trene suç atma fikri ise, Kılavuz Tren alım ihalesinin tanınmış bir AK Partilinin gizli ortaklığının bulunduğu şirket tarafından kazanıldığının ortaya çıkmasıyla reddedildi.
Yaklaşık 45 dakika boyunca koltuklarından olmamak için suçu atabilecekleri bir kurban arayan Ulaştırma Bakanlığı yetkililerinin, ortaya attıkları makinist, kondüktör, makasçı gibi önerileri ise makinistin AK Partili, kondüktörün parti üyesi, makasçının AK Trol olması sebebiyle kabul görmedi. ""Kazanın Yüksek Hızlı Tren kazası olarak değil de, Alçak Duran Üstgeçit kazası olduğunu söylesek"" şeklindeki fikir ise Ulaştırma ve Altyapı Bakanlığı olunduğunun hatırlatılmasıyla rafa kalktı. Oluşturulan kriz masasından bir sonuç edilememesi, Ulaştırma Bakanlığı’nda moralleri bozarken, bir yetkilinin “Bu sefer yırtamayacak mıyız yoksa sayın bakanım?” şeklindeki sözleri sonrası sinirler iyice gerildi.
İtiş kakışların yaşandığı anlarda bir bakanlık yetkilisinin diğer bir bakanlık yetkilisine yönelik “Senin fıtratını s…” şeklindeki küfürünü duyan Bakan Turhan, ayağa kalkıp “Kesinn!” diye bağırdı. Küfür eden bakanlık çalışanına “Ne dedin sen?” diye soran Bakan Turhan, çalışanın “Özür dilerim Bakanım ağzımdan kaçtı” sözleri sonrası, “Gel buraya aslanım, gel buraya yiğidim, gel buraya koçum” diyerek personeli yanına çağıran ve alnından öptükten sonra, “Herkese haber salın. Basın açıklaması yapıyoruz” talimatı verdi.",satiric
"Dün FOX TV ve Halk TV'ye yağdırdığı cezalarla gündeme gelen RTÜK'ten bugün de Flash TV'ye uyarı cezası geldi. Kanal, programlarında eğlenceye ve halaya lüzumundan fazla vakit ayırarak Cumhurbaşkanı'nı yeterince övmemek suretiyle dolaylı yoldan hakaret etmek gerekçesiyle uyarılırken, konu ile ilgili olarak Cumhurbaşkanlığı Sözcüsü İbrahim Kalın tarafından yapılan açıklamada ''Hakkaten ya napıyor onlar orada öyle sinsi sinsi?'' ifadelerine yer verildi. 
5 AKP'li ve 2 MHP'li üyenin oyları ile alınan uyar cezası kararının ardından soruları yanıtlayan RTÜK Başkanı İlhan Yerlikaya, Flash TV'yi izleyen bir izleyicinin 1 saat boyunca herhangi bir şekilde Cumhurbaşkanı Erdoğan övgüsüyle karşılaşmama ihtimalinin bulunduğuna dikkat çekerek, ""Ülkemize bu kadar değerli hizmetlerde bulunan, Türkiye için gecesini gündüzüne katan ve en önemlisi bir sözüyle benim ve diğer RTÜK üyelerinin yedi sülalemizle birlikte hayatımızı kaydırma gücü bulunduğu halde bizleri bu makama layık gören böylesine muhteşem bir isim için birileri halaydan 2 dakika başını kaldırıp da bir kaç güzel söz söylemiyorsa, kimse kusura bakmasın biz burada art niyet ararız..."" ifadelerine yer verdi. 
Bu ihmalin normalde yayın durdurma ve para cezası ile sonuçlanacağını ancak Flash TV'nin özel durumu nedeniyle şimdilik uyarı cezası verip durumu izleyeceklerini belirten Yerlikaya, ""Bu kanalın gündelik sorunlardan bunalan vatandaşlarımızı sakinleştirme gibi bir işlevi de olduğu için cezayı en alt sınırdan verdik"" derken, hem halay çekip hem de aynı anda Cumhurbaşkanı Erdoğan'ı övmeye dayalı bir formül bulunmasının en doğru çözüm olacağını da sözlerine ekledi. 
""Yani bilemiyorum ben tabii şimdi bir baskı da yapıyor gibi olmak istemem ama mesela halayın bir kısmı dombra eşliğinde çekilebilir. Gayet halaya ritmine uygun bir parça çünkü. Ya da mesela halay başı mendil yerine Cumhurbaşkanımızın bir portresini taşıyabilir. Tabii çok sallamaması lazım o durumda"" diyen RTÜK Başkanı, Türkiye'nin demokratik bir ülke olduğuna ve fikir ve ifade özgürlüğü sınırları içerisinde herkesin dilediği gibi Cumhurbaşkanı'nı övebileceğine bir kez daha vurgu yaptı. ",satiric
"Sakarya'nın Karasu ilçesinde düzenlenen ""BMC Gelecek 50 Yıl Buluşması""nda konuşan Cumhurbaşkanı Erdoğan, tank palet fabrikasının Katarlılara ait BMC'ye satıldığı iddialarını reddederek, ""Çünkü Telekom olayında gördük ki bu kardeşlerimize bir şey satınca parasını alamama gibi bir durum var. O yüzden bu kez 25 yıllığına kiralama yolunu seçtik. İnşallah bu sefer ödeme alma noktasında bir sıkıntı çıkmayacaktır. Kısmet..."" ifadelerine yer verdi. 
1975'ten beri faaliyette olan ve Türk Silahlı Kuvvetleri'ne (TSK) tank motoru, tank paleti, gece görüş dürbünü ve Fırtına obüsü üreten ve  Tank Palet olarak bilinen I. Ana Bakım Fabrikası, Cumhurbaşkanlığı kararıyla özelleştirme kapsamına alnmasının ardından işletme hakkı 25 yıl boyunca yüzde 50 hissesi Katar Silahlı Kuvvetleri'ne, yüzde 50 hissesi de iş adamı Ethem Sancak'a ait olan BMC'ye devredildi.
Erdoğan, TSK'ya ait fabrikanın işletme hakkının devredilmesiyle ilgili olarak kamuoyuna yanıltıcı bilgiler verildiğini kaydederek, ""Yok biz ordumuzun fabrikasını yabancılara satmışız falan... Yaa bunlar bizi ne sanıyor? Katarlılar'a Telekom'u sattık, parayı alamadığımız gibi üzerine bir de borçlu çıktık. Bir daha düşer miyiz biz o tongaya? Açık ve net söylüyorum, bu kez satmadık. Sadece 25 yıllığına devrettik. Bir nevi kiralama gibi yani. Olay bundan ibaret"" sözleriyle vatandaşların asılsız iddialara itibar etmemelerini istedi. 
BMC'nin sadece yarı hissesinin Katarılara ait olduğuna da dikkat çeken Erdoğan, ""Hadi diyelim Katarlılar kirayı da ödemedi. Olabilir, insan hali. O zaman Ethem Sancak kardeşimizden en azından kendi payına düşen yarı kirayı tahsil etme imkanımız mevcut."" diyerek kamuoyunu rahatlatacak mesajlar verdi. 
Sütten dilleri yandığı için artık yoğurdu üfleyerek yediklerini belirten Erdoğan, ""Oger Telekom'un borçları bankaların üzerine kalmıştı. Durduk yerde içi boşaltılmış telekom firmasına ortak oldu adamlar. Şimdi uğraşıp duruyorlar."" derken, tank palette böyle bir durumun söz konusu olmadığı konusunda teminat verdi.
Erdoğan, ""Hadi telekom, internet, telefon falan. Bankalara çok da yabancı şeyler değil, onu bir şekilde işletirler. Ama bu kez durum farklı. Tank paleti bu. Banka ne yapsın paleti? Müşterilerine eşantiyon olarak mı dağıtsın?"" derken, kira tahsilatında sıkıntı çıkması durumunda fabrikanın mecburen tekrar TSK'ya iade edileceğinin de garantisini verdi. .
",satiric
"Sebze meyve fiyatlarındaki artışla birlikte çiftçilikle ilgili yeni bilgiler öğrenen hükümet, bu hafta da kabzımallık diye bir meslek olduğunu keşfetti. Daha önce soğanın 6 TL'yi görmesiyle birlikte senede bir kere toplanıp sonra depolarda saklanan ve ihtiyaca göre piyasaya verilen bir yiyecek olduğunu öğrenen AK Parti kurmayları, şimdi de diğer sebzelerin kabzımal denilen aracılar vasıtasıyla şehirlere dağıtıldığı bilgisiyle şok oldu.
Fiyatı artan her gıdayla birlikte tarım konusunda yeni bir aydınlanma yaşayan AK Parti hükümeti, bugünlerde de sebze-meyve komisyonculuğunu, diğer adıyla kabzımallığı keşfediyor. Biberin kilosunun 20 TL olmasıyla birlikte Cumhurbaşkanı Erdoğan'ın talimatıyla tarladaki ürünün market ve pazarlara nasıl geldiğini sorgulamaya başlayan AK Parti kurmayları, kısa bir araştırmanın ardından son bir kaç yüzyıldır bu işi yaparak para kazanan çeşitli şahıslar olduğu bilgisini edindiler. 
Kendilerine kabzımal adını veren bu şahısların tarladaki ürünü şehirlere getirirken üzerine kar eklediğini fark eden Ekonomi Bakanlığı ve Tarım Bakanlığı yetkilileri, yürüttükleri beyin fırtınası sonucunda ""Hımm demek ki bunlar komisyon almasa biber 20 Lira olmaz. O zaman biz bunlara bi şey yapalım"" neticesine ulaşırlarken, ""Lan bunlar hep varsa bu sebze meyvenin fiyatı neden şimdi uçtu o zaman?"" sorusu ise şimdilik bir kenara bırakıldı. 
Kabzımallarla ilgili bilginin Cumhurbaşkanı Erdoğan'la paylaşılmasıyla birlikte kabzılamalların yoğun olarak kümelendiği hal adı verilen şer yuvalarına art arda baskınlar gerçekleştirilirken, Hazine ve Maliye Bakanı Berat Albayrak da yaptığı açıklamada kimsenin sebze-meyve üzerinden bu millete operayon çekmesine izin verilmeyeceğine vurgu yaptı. 
Baskınlarda çok sayıda kabzımalın çiftçiden satın aldıkları biber ve patlıcana yeni fiyat etiketleri yapıştırırken suç üstü yakalandığını belirten Bakan Albayrak, ""Bunlar adeta maalesef üzülerek söylüyorum bir şebeke gibi çalışarak maliyetlerinin üzerine bir de kar payı koymuş. Halbuki bu işi Allah rızası için yapıyor olmaları lazımdı. Görüyorsunuz bizim bir suçumuz yok. "" sözleriyle sorumlulardan en kısa sürede hesap sorulacağının da teminatını verdi. 
Komisyoncuların varlığından daha evvel haberdar olsalar olayın bu noktaya gelmesine asla izin vermeyeceklerinin de altını çizen Albayrak, ""Tarım Bakanımıza sordum, onun da haberi yokmuş. Neyse her şerde bir hayır vardır derler ya bu da öyle oldu. Bu kriz vesilesiyle biz de bu tarım olayıyla ilgili eksik bilgilerimizi tamamlıyoruz"" derken, milletin lokmasına ortak olan bu şer odaklarının aradan çıkarılmasıyla her şeyin çok güzel olacağının da müjdesini verdi. 
Albayrak, çiftçinin ürününün aracısız bir şekilde sofralara getirilmesi noktasında çözüm arayışlarının sürdüğünü de sözlerine eklerken, ışınlanma adı verilen moleküler bazda kütle aktarımı konusunda umut verici gelişmeler yaşandığına, bu teknolojinin hayatmıza girmesiyle sebze meyve fiyatlarında gözle görülür bir rahatlama yaşanacağına dikkat çekti. ",satiric
"Tanzim satış projesinin ilk gününde, İstanbul ve Ankara'daki satış noktalarında oluşan uzun kuyruklara hükümetten müdahele gecikmedi. 
AK Parti sözcüsü Ömer Çelik, uygulamanın ilk gününde vatandaşların gösterdiği ilginin memnuniyet verici olduğunu belirtirken, 2019 yılında 2 kilo sebzeyi 3 TL daha ucuza alabilmek için 1 kilometrelik kuyrukta sabırla bekleyen bir Türkiye yaratmanın önemli bir başarı olduğuna dikkat çekti. 
""Tabii bu kuyrukları bir yönüyle bizim hizmetlerimize gösterilen ilginin bir işareti olarak değerlendirmek de mümkün ama vatandaşlarımızın kış günü bu çileyi çekmesini de istemeyiz."" diyen Çelik, uygulamada görülen aksaklıkların dikkatle takip edilip hızla çözüm getirileceğini ifade etti.
AK Parti Sözcüsü, kuyrukları azaltmak için ilk aşamada mülakat sisteminin hayata geçirileceğini belirterek şöyle devam etti:
""Vatandaşlarımız kuyruğa girmeden önce tanzim satış noktalarının hemen yanında kuracağımız mülakat masasına gelecekler. Burada 3 kişilik bir kurula hangi gıdayı neden istediklerini, o gıdayla ne yapacaklarını, neden kuyruktaki diğer vatandaşlara değil de ona satış yapılması gerektiğini kısaca anlatıp varsa referanslarını gösterecekler... O noktada da işte tanıdık milletvekili olur, ilçe başkanından alınmış bir kağıt olur, buna benzer referanslar yani... Devlete kadro alırken kullandığımız bir sistem bu zaten, şimdi tek tek söyletmeyin bana. Halkımız ne demek istediğimi anlamıştır...""
Mülakat sistemiyle hem kuyrukta bekleme süresinin kısalacağına, hem de sebze-meyvenin yanlış ellere geçmesinin önleneceğine dikkat çeken Çelik, tanzim satışlarda edindikleri tecrübenin seçimlerden sonra yaşanması beklenen ilaç ve ekmek kuyruklarında çok işe yarayacağını da sözlerine ekledi. ",satiric
"TÜİK tarafından %12.3 olarak açıklanan işsizlik rakamının ardından resmi olarak işsiz nüfusun sayısı da 4 milyonu geçerken, hükümetten konuyla ilgili jet hızında bir açıklama geldi...
Resmi başvuru yapmadığı için sayılmayanlarla birlikte sayıları 6 milyonu geçen işsizliler için de Tanzim Satış noktalarının devreye gireceğini açıklayan Hazine ve Maliye Bakanı Berat Albayrak, ""Bu vatandaşlarımızı da tanzim satış noktalarında istihdam etmek suretiyle inşallah işsizlik sorununu da tarihe gömeceğiz"" sözleriyle müjdeyi verdi. 
Tanzim Satış noktalarının yurt genelinde yaygınlaşması ve ürün çeşidinin artmasıyla birlikte çok sayıda görevliye ihtiyaç duyulacağına dikkat çeken Bakan Albayrak, ""İlk etapta 5000 tane satış noktası olsa, bunların her birinde 50 kişi çalışsa 250.000 vatandaşımıza iş olanağı sağlanmış olur."" derken, hedeflerinin nüfusun yarısının ucuz sebze sattığı diğer yarısının da satın aldığı güçlü ve büyük bir Türkiye olduğunu ifade etti. 
Tanzimlerde çalışanlara maaşlarının yine tanzimlerde geçerli olacak alış-veriş çekleriyle ödeneceğini, bu sayede yaratılan istihdamın bütçe üzerine ek bir yük de getirmeyeceğini de sözlerine ekleyen Albayrak, KPSS puanı ve mülakatla gerçekleştirilecek olan işe alım sürecinin önümüzdeki günlerde başlayacağını belirtti. ",satiric
"İstanbul Anadolu Adliyesi 2. Aile Mahkemesi'nde görülen boşanma davası sırasında Cumhurbaşkanı Erdoğan'ın Kasımpaşa'da yaşadığı dönemdeki bir komşusunun yeğeni olduğu oraya çıkan Tuncay Görel(38) adlı vatandaş, aynı mahkemeye hakim olarak atanmanın şaşkınlığını yaşıyor...
Eşi Zeynep Görel tarafından şiddetli geçimsizlik nedeniyle açılan boşanma davasının ilk duruşması için bu sabah 10.30'da avukatıyla birlikte Kartal'da bulunan İstanbul Anadolu Adliyesi'ne gelen Tuncay Görel, eşiyle tanışma hikaylerini anlattığı sırada ""Kendisiyle ilk kez Kasımpaşa'da oturan teyzemleri ziyarete gittiğim bir gün tanıştık. O gün sayın Cumhurbaşkanımız eski mahallesine ziyarete geldiği için yollar kapalıydı. Teyzem de sayın Cumhurbaşkanımızla aynı sokakta oturduğundan bir süre sokağa giremeyip yakındaki bir cafe'de beklemeye başladım. Eşim de o sıralar cafe'de çalşıyordu..."" ifadelerine yer verdi. 
Hakimin ""Bi sn bi sn. Sen şimdi sayın Cumhurbaşkanımızın eski komşusunun yeğeni misin?"" şeklinde araya girmesiyle birlikte davanın tüm seyrinin değiştiğini belirten Görel, ""Evet efendim. Hatta rahmetli annesiyle teyzem zamanında baya yakın görüşürlermiş"" yanıtını verdikten sonra mahkemeye 10 dakika ara verildiğini, aranın ardından da hakimin bir elinde atama belgesi diğerinde cübbeyle salona geri döndüğünü kaydetti.  
Kısa bir şaşkınlığın ardından mahkemeye hakim olarak atandığını öğrendiğini söyleyen çiçeği burnunda hukukçu, sonrasında yaşananları ise şu sözlerle aktardı: 
""Değerli meslektaşım bana 'efendim siz dururken bu davaya benim bakmam uygun olmaz' diyerek koltuğunu devretti. Hem şaşırdım hem de bu jest karşısında çok duygulandım. Zira benim hukuk diplomam bile yok. Üstelik 2 yıldır da işsizdim. Zaten boşanmamamızın nedenlerinden en önemlisi de oydu. Neyse teşekkür ederek kendsinin yerine geçtim. Ancak hukuk bilgim olmadığı için mahkemeyi 6 ay sonraya erteledim. O arada kendimi geliştirerek bu cübbenin hakkını vereceğime inanıyorum...""
Hakim olarak atanmasının ardından eşinin boşanmaktan vazgeçtiğini de sözlerine ekleyen Görel, ""Valla tam içtihat nedir bilmiyorum ama bakıcaz artık. Şu an kesin bir şey söylemem zor. 6 ay sonra benim yerime davaya bakacak hakim ne karar verirse ben saygılıyım. Çünkü ben o zamana kadar Adalet Bakanlığı'nda müsteşar falan olurum diye tahmin ediyorum"" diyerek önünüde heyecan verici bir kariyer olduğunu ifade etti. ",satiric
"T.C. Tarım Bakanlığı tarafından geçtiğimiz günlerde ödenen buzağı destekleme paralarının ardından Ardahan ve Kars’ta yaşayan hayvancılar soluğu Tiflis ve Batum’daki pavyon ve kumarhanelerde alarak desteklerin keyfini çıkardılar.
Buzağı desteklerini alan hayvancıları gören çiftçiler ise kendilerinin hakkı olan çiftçi desteklemelerinin de zaman geciktirilmeden ödenmesini beklediklerini söylediler.
Buzağı desteklerini alan hayvancıların keyifle Tiflis yoluna koyulduklarını, kendilerinin ise bu şanslı insanların ardından melul melul baktıklarını kaydeden çiftçiler, 
dediler.
Türkiye ile Gürcistan arasındaki üç sınır kapısından biri olan Türkgözü sınır kapısı yetkilileri ise buzağı destekleriyle birlikte kapıda bir hareketlenme başladığını kaydettiler. Gümrük yetkilileri, 
dediler. Yetkililer, Gürcistan’a geçişlerde oldukça moralli, heyecanlı ve hevesli görünen  vatandaşlarımızın dönüşlerde daha bir asabi, keyifsiz ve bitkin olduklarını da sözlerine eklediler. 
Tiflis ile Batum’daki kumarhane ve pavyon işletmesi sahipleri ise en önemli müşterilerinin Ardahan ve Kars’tan gelenler olduğunu belirtirken söz konusu bu müşterilerin tamamına yakınının da hayvancılık ve çiftçilikle iştigal ettiğinin altını çizdiler.
Gürcistan’daki kumarhane ve pavyonların Türkiye Cumhuriyeti Hükümeti tarafından çiftçilik ve hayvancılıkla uğraşan vatandaşlara ödenen destekleme paralarıyla ayakta durduğunu söyleyen işletmeciler,
 diye konuştular.
Kumarhane ve pavyonların sıcak parayla dönen mekânlar olduğunu vurgulayan ve kendisinin de Tiflis’in kenar mahallerinin birinde bir pavyon işlettiğini belirten Gogi Malshazde,  
 dedi.
Tiflis’teki kumarhanelerinden birinde krupiye olarak çalışan Natiya Shkaldze de, 
 diyerek desteklerden duyduğu memnuniyeti dile getirdi.
Yine Tiflis’teki bir pavyonda konsomatrislik yapan Manana Shardze ise duygularını şöyle ifade etti: 
",satiric
"Büyük bir gizlilikle yürütülen uzay araştırmaları için yine büyük bir gizlilikle ihale açılırken, ihaleye “Cengiz-Kolin-Limak Ortak Girişim Grubu” ve “Kalyon-Mapa-Makyol Ortak Girişim Grubu” katıldı. İhaleyi takip edenler arasında Ziraat Bankası Genel Müdürü Hüseyin Aydın, Diyanet İşleri Başkanı Ali Erbaş, Gaziantep İslam Bilim ve Teknoloji Üniversitesi Rektörü Nihat Hatipoğlu, tarikat liderleri ve kanaat önderleri yer alırken, kıran kırana geçen ihaleyi 26 Milyar Dolarlık teklifle “Cengiz-Kolin-Limak Ortak Girişim Grubu” kazandı.
İhalenin sonuçlanmasının hemen ardından söz alan Kolin İnşaat Yönetim Kurulu Başkanı Celal Koloğlu, döviz kurlarının yüksekliğini gerekçe göstererek ortaklıktan çekilirken, hisselerini Limak Holding’e devretti. Limak Holding adına söz alan Nihat Özdemir ise ihale şartlarının çok ağır olduğunu ve yatırımın sürdürülebilir olmadığını ifade edince, Kamu İhale Kurumu Başkanı Hamdi Güleç'in, ""Lan niye giriyosunuz olm o zaman ihaleye?"" şeklindeki tepkisiyle karşılaştı. Nihat Özdemir, Ziraat Bankası’nın 0 faizli ve 20 yıl ödemesiz toplam 500 yıl vadeli evladiyelik kredi teklifine rağmen yine de ikna olmayınca ihale yine Türk Hava Yollarına kaldı.
İhalenin ardından bir basın toplantısı gerçekleştiren Sanayi ve Teknoloji Bakanı Mustafa Varank, “Kazanan Türkiye oldu” derken, Mars’a kurulacak uzay üssü hakkında da bilgilendirmelerde bulundu. Uzay üssüne “Cumhur Uzay Üssü” veya “Diriliş Uzay Araştırma ve Yuvarlanma Merkezi” isimlerinden birinin verileceğini belirten Varank, kurulacak uzay üssü için herhangi bir yerden izin almaya gerek duymadıklarını ifade etti.
Mars’taki uzay üssünün etrafındaki boş arazilere olan yoğun ilgiden duydukları memnuniyeti dile getiren Varank, Mars’taki uzay üssü ile temelleri geçtiğimiz Kasım ayında Cumhurbaşkanı Erdoğan tarafından atılan Mars 1.Havalimanı arasında yapımına başlanan 3 gidiş-3 geliş olmak üzere 6 şeritli yolun geçtiği hattaki arsaların büyük bölümünün daha şimdiden satıldığı bilgisini paylaştı.
Varank ayrıca kızıl gezegende yer alan uzay üssünün etrafındaki 2b arazilerinin de İmar Barışı kapsamına alınması ve torba yasaya dahil edilmesi için mecliste hummalı bir çalışma yürütüldüğünü sözlerine ekledi.  
“Cumhur Uzay Üssü” tartışmaları da beraberinde getirdi. Mars’ta oksijen bulunmadığını ileri süren CHP Balıkesir Milletvekili Ahmet Akın, konuyu meclis gündemine taşırken, “Mars’ta oksijen var mı yok mu araştırılsın” şeklindeki araştırma önergesi AK Parti ve MHP’nin oylarıyla reddedildi. TKP İstanbul Milletvekili Erkan Baş’ın “Lan işçilerin ölümüne neden olacaksınız, Allah belanızı versin” şeklindeki tepkisi üzerine, yaklaşık 300 milletvekilinin aynı anda Erkan Baş’ın üzerine yürümek istemesi izdihama neden oldu. 
Tartışmaların yaşandığı ve yumrukların konuştuğu oturumda, AK Parti İzmir Milletvekili Alpay Özalan, “Madem Mars’ta oksijen yok, o zaman nasıl oluyor da..” diyerek oldukça iddialı girdiği varsayımını tamamlayamayınca sinirlenip HDP’li vekillerin üzerine yürüdü..
Mars’a yapılması planlanan uzay üssüne bir tepki de Mimarlar Odası’ndan geldi. Uzay Üssü’nün yapılması düşünülen bölgenin meteorların geçiş yolunda olduğunu ileri süren Mimarlar Odası Başkanı Eyüp Muhçu, Mars’ın bahsedilen bölgesine uzay üssünün yapılması durumunda üssün yoğun meteor yağmuruna maruz kalacağı konusunda yetkili ama bilgisizleri uyardı...",satiric
"31 Mart seçimlerinde evinden ayrılarak Çengelköy. 2875 numaralı sandıkta oy kullanmaya giden ve daha sonrasında kendisinden haber alınamayan muhtar adayı Yavuz S. A. adlı vatandaş, 17 ilçede geçersiz oyların tekrar sayılması kararı ile ortaya çıktı.
Yavuz S.A.'nın hem oyunu korumak hemde nöbet tutmak için seçim çuvalına saklandığı mührün açılmasıyla ortaya çıktı. Bitkin görünmesine rağmen mutlu olduğu görünen Yavuz S.A'nın ilk cümleleri ve göreve olan inancı salonda bulunan görevliler tarafından dakikalarca ayakta alkışlandı.
Keza Yavuz S.A. kendisinin bulunduğu çuvalın sayılmasına gerek olmadığını 4 gündür gece gündüz saydığını ve sonucun değişmediğini belirtti. 4 gündür nasıl hayatta kaldığının sorulması üzerine ise  Yavuz S.A. "" Böyle olacağını tahmin etmiştim, çuvalların hava ve su geçirebilecek şekilde üretilmiş olması açıkçası işimi kolaylaştırdı ancak bazı görevlilerin benim bulunduğum çuvalın üzerinde uyuması beni biraz zorladı. Yaklaşık 1 senedir kendimi hazırlıyorum. Bir an önce mazbatamı alabilirsem kaybettiğim kilolarımı hızlı bir şekilde geri alacağım. Müsadenizle tuvalete gitmek istiyorum"" diyerek hızlı bir şekilde salondan ayrıldı.
",satiric
"AK Parti camiasında bir süredir dile getirilen 'Çok sinirli', 'Esnaf tokatladı', 'Gerçek yüzü ortaya çıktı' gibi iddiaları boşa çıkarmak istemeyen Ekrem İmamoğlu'ndan jest niteliğinde bir teklif geldi. 
Bahçelievler'de vatandaşlarla bir araya gelen İmamoğlu, ""Mübarek Ramazan günü kimseyi yalancı çıkarmak istemem"" diyerek, AK Partili basın ve yetkililer tarafından ortaya atılan iddiaların havada kalmaması adına gerçekten bir esnaf dövmeye hazır olduğunu vurguladı. 
Kafes turnuvası ya da dövüş kulübü benzeri bir organizasyonda, elleri ve ayakları bağlı bir şekilde kendisine karşı koymaya çalışacak bir esnafa canlı yayında odunla girişebileceğini belirten İmamoğlu, ""Yani görmek istedikleri tam nasıl bir şey bilmiyorum ama varsa başka talepleri ona göre daha renkli bir organizasyon da düzenlenebilir. Ne bileyim kırbaç olur mesela, 2 kişi rakibimi tutar ben tekmelerim, daha da korkunç görünmem gerekiyorsa şu Batman filmindeki kötü adamın taktiği maske gibi bir şey giyebilirim, tellere elektrik verilebilir. Atıyorum şu an... Yeter ki gönüller kırılmasın"" sözleriyle de farklı önerilere açık olduğunu ifade etti. ",satiric
"Türkiye A Milli Futbol Takımı kafilesinin 2020 Avrupa Şampiyonası elemeleri kapsamında İzlanda’ya indikten sonra milli futbolcu Burak Yılmaz'ın havaalanında 3 saat bekletilildiklerini iddia etmesi İzlanda ile Türkiye arasında diplomatik krize neden oldu. Burak Yılmaz'ın iddialarının ardından Dışişleri Bakanlığı İzlanda'ya nota verirken, bekleme süresinin uçağın inişinden itibaren yaklaşık 1 saat olduğunun ortaya çıkması ise Türk futbolunu az çok takip eden hiç kimse için sürpriz olmadı.
Konuyla ilgili olarak bir açıklama yapan Dışişleri Sözcüsü Faik Dursuner, ""Açıkcası ben Burak Yılmaz adını biliyordum ama o kadar yani. Kendisini tanımam, sorsanız hangi takımda oynadığını bile bilmem."" derken, Dışişleri'nde bu oyuncunun futbol karakteri hakkında bilgi sahibi olup kendilerini uyaracak herhangi bir personel bulunmadığını da sözlerine ekledi.
""Konu bize ilk intikal ettiğinde derhal bir kriz masası oluşturup durumu mercek altına aldık. Oyuncumuzun ifadeleri doğrultusunda özel pasaportla orada bulunan kafilemizin havalimanında 3 saat bekletildiğini varsayarak buna verilecek diplomatik yanıtları değerlendirdik. Biz nereden bilelim?"" diye Dursuner, oyuncunun 5-10 dakikalık bir yanılma payı olabileceğini de hesaba kattıklarını ancak bu kadarını kesinlikle beklemediklerini ifade etti.
Konuyu Dışişleri Bakanı Çavuşoğlu'na ilettiklerini, Bakan'ın ''Bilgiyi kimden aldınız?'' diye sorduğunu, ""Burak Yılmaz"" yanıtını alınca bir an duraksayıp ""Hadi ya? Başkasından duydunuz mu peki?"" şeklinde tekrar soru sorduğunu belirten Dışişleri Sözcüsü, daha sonra yaşananları ise şöyle aktardı: 
""Olayın içinde bir de Emre Belözoğlu'nun adının geçtiğini söyledik. Öyle diyince yüzü biraz daha düştü. 'Şenol Hoca' falan bir şey dedi mi diye sordu. Bize öyle bir bilgi gelmediğini söyledik. Sayın Bakan bir süre düşünüp 'Amaaaan neyse ya seçim öncesi şu dar zamanda böyle fırsat bi daha ele geçmez. Bir de İzlanda yani, akmaz kokmaz. Verin notayı gitsin. Sonra gerekirse şeyaparız. Biriniz de A Haber'i arasın hemen' diyerek diplomatik yanıt için onay verdi. Gerisini zaten biliyorsunuz...""
Olayın ardından Dışişleri bünyesinde futbol camiasına vakif bir danışman görevlendirilmesi noktasında karara varıldığını açıklayan Dursuner, ""Burak Yılmaz'ın bir kaç videosunu izleyince durum netleşti ama notayı da verdik artık bir kere geri dönmek yakışmaz şimdi. Neyse her şerde bir hayır vardır derler ya bu da öyle oldu. Biz de bu vesile ile bir zaafiyetimizin farkına vardık."" sözleriyle Türkiye'nin bir krizden daha güçlenerek çıktığının altını çizdi.  ",satiric
"ABD Başkan Yardımcısı Pence'in acil koduyla Washington'a çağrılması ve Rusya Devlet Başkanı Putin'in eş zamanlı olarak programını iptal edip Savunma Bakanı ile görüşeceğinin açıklanması dünya genelinde merak konusu olurken, Twitter yönetimi acil koduyla bir çağrı yayınladı.
ABD ve Rusya'daki hareketliliğin ardından AB ve Çin'de de güvenlik kurumlarının olağanüstü toplantıya çağırıldığı yönünde söylentiler ortaya atılırken, sosyal medyada da şu ana dek Trump'a suikast düzenlenmesinden uzaylı istilasına kadar yüzlerce farklı teori ve iddia gündeme gelmiş durumda.
Gelişmenin ardından bir mesaj yayınlayan Twitter yönetimi ise, durum değerlendirmesi yapmak amacıyla dünya genelinde faaliyet gösteren 37 milyon strateji uzmanı kullanıcısını acil koduyla toplantıya çağırdı.
Aşağı yukarı her 5 kullanıcıdan birinin strateji, politika, istihbarat ve uluslararası ilişkiler uzmanı olduğu Twitter'in bu kadrosuyla dünyanın en büyük stratejik düşünce kuruluşu olduğuna dikkat çeken CEO Jack Dorsey, ""Dünyanın bize, yalan yanlış istihbaratımıza, zayıf muhakeme yeteneğimize ve fantastik komplo teorilerimize her zamankinden daha fazla ihtiyaç duyduğu olağanüstü bir süreçten geçiyoruz"" sözleriyle omuzlarındaki sorumluluğun ağırlığına dikkat çekti. 
Kullanıcıların dünyada yaşanan hareketliliğe şu ana dek verdikleri tepkileri takdirle izlediğini de sözlerine ekleyen Dorsey, ""Takip edebildiğim kadarıyla Trump'ın 300 kadar farklı şekilde öldüğü, ABD'nin Rus denizaltısını, Rusya'nın Kaliforniya'yı, İsrail'in İran'ı vurduğu, uzaylıların bir kaç farklı noktadan dünyayı istila ettiği, yapay zekanın dünyayı yöneten 6 aileyle birlikte 3. dünya savaşını başlattığı ve laboratuvarda üretilen ölümcül bir virüsün kontrolden çıktığı verimli bir gece geçiriyoruz ancak kafa kafaya veririsek eminim bundan çok daha iyisini de yapabiliriz"" ifadelerine yer verdi. 
Dorsey, Türkiye saatiyle gece 01.30'da skype üzerinden gerçekleşecek toplantıya dünya genelinde istihdam ettikleri tüm strateji uzmanlarının katılımını beklediğini belirtirken, haber yayına hazırlandığı sırada acil koduyla toplanan Mili Güvenlik Kurulu'nun Ekşi Sözlük'teki 17.000 strateji uzmanını durum değerlendirmesi yapmak üzere Ankara'ya çağırdığı bilgisi ajanslara düştü. Gelişmelerle yine birlikte olacağız...",satiric
"Yüz binlerce öğrencinin merakla beklediği üniversite yerleştirme sonuçları geçtiğimiz günlerde açıklanırken, halen inşaat mühendisliği ve mimarlık bölümlerini tercih eden öğrenciler olduğu yönündeki ihbarlar Emniyet'i alarma geçirdi. 
Konuyla ilgili olarak Emniyet Genel Müdürlüğü'nden yapılan açıklamada, yurt genelindeki 49 üniversitede inşaat mühendisliği ve mimarlık bölümlerini tercih ettiği belirlenen toplam 187 öğrenciyle ilgili olarak geniş çaplı soruşturma başlatıldığı ifade edildi. 
Düzenlenen basın toplantısında soruşturma hakkında bilgilendirmelerde bulunan EGM Basın Sözcüsü Yiğit Burallar, 187 şüphelinin bağlı bulundukları illerdeki Terörle Mücadele Daireleri tarafından sorgularının sürdüğünü belirtti. ""Esas amaçları bir meslek sahibi olmak olamayacağına göre burada kesinlikle şüpheli bir durum var. Şu an herhangi bir örgüt için üniversitelere sızmanın en kolay yolu bunun gibi kimsenin tercih etmediği bölümlere girmek. Söz konusu şahısların birbirleriyle olan ilişkilerini ve inşaatla ilgili bölümleri yazmaktaki esas maksatlarını ortaya çıkarmak için çalışmalarımız aralıksız bir şekilde sürmektedir."" diyen Burallar, olayın ardındaki karanlık güçlerin en kısa zamanda ortaya çıkarılacağının teminatını verdi.
Zanlılardan 118'inin inşaat mühendisi, 45'inin de mimar olmak için bu bölümleri yazdıkları yönünde ifade verdiklerini belirten EGM Sözcüsü, şunları kaydetti:
""Bu 163 kişi bizim için şu an esas şüpheli konumundakiler. Akli dengelerinin yerinde olduğunun teyidi için Adli Tıp'tan gelecek raporu bekliyoruz. Yalan söyledikleri, bir şeyler gizledikleri belli. Neyse esas maksatları yakında öğreniriz. Geri kalanlardan 19 tanesi, puanları başka bir bölüme yetmediği için bu bölümleri yazdıklarını söyleyip, seneye sınava tekrar girecekleri konusunda yemin ettiler. 5'i ise inşaata ilgi duyduğu için, hobi olarak bu bölümleri yazdıklarını, yoksa kesinlikle meslek olarak yapmak gibi bir çılgınlığı düşünmediklerini ifade ettiler. Onlar adli kontrol şartıyla serbest bırakıldı ama tabii dosyaları henüz kapanmış değil. Gözümüz üzerlerinde...""",satiric
"İstanbul Büyükşehir Belediye Başkanı Ekrem İmamoğlu, seçim vaatleri arasında yer alan israfı durdurma sözü kapsamında kendinden önceki belediye başkanları döneminde kiralanmış araçları Yenikapı’da sergilemeye başladı. İBB ve Renault-Mais Türkiye işbirliğiyle düzenlenen ''Kiralık Saltanat'' sergisi, araçların kiralama süresi bitene kadar Yenikapı'da ziyaretçilerini bekliyor
Fransız otomotiv devi Renault sponsorluğunda gerçekleştirilen sergi, yıllarca ödedikleri vergilerin nereye gittiğini merak eden İstanbullulara hiç unutamayacakları bir deneyim yaşatmayı amaçlıyor. Sergiyi ziyaret eden İstanbullular keyifli bir hafta sonunun yanı sıra, 50 TL karşılığında Fransız Renault firmasının 2017 ve 2018 yıllarında ürettiği binek araçların neredeyse tamamını yakından görme fırsatını da yakalamış olacaklar.
Sergiden elde edilen gelirin, makam araçlarının ve bedava benzin imkanının ellerinden alınması nedeniyle travma yaşayan 2500 civarındaki İBB çalışanı ve ailelerinin rehabilitasyonuna harcanacağı açıklandı. Halen araç akışının devam ettiği ve bitecek gibi görünmediği sergi, Yenikapı miting alanının dolması durumunda kalan araçların Maltepe'deki miting alanına çekilmesiyle birlikte Anadolu yakasında yaşayan İstabullularla da buluşma imkanı bulacak. ",satiric
"New Zealand Herald'ın haberine göre, ada ülkesi, TSİ 14.00'te 2023'e ""merhaba"" dedi. 2023, Yeni Zelanda'nın Auckland ve Wellington kentlerinde görkemli havai fişek gösterileriyle karşılandı. Auckland'deki Sky Tower Kulesi, yeni yıla özel ışık gösterileriyle aydınlatıldı. Yeni Zelanda'nın ardından Avustralya, TSİ 16.00'da 2023'e ""merhaba"" diyecek.",non-satiric
"Rusya Savunma Bakanlığından yapılan açıklamada, Şoygu'nun, Rusya Güney Askeri Bölgesi'ne çalışma ziyareti gerçekleştirdiği belirtildi. Bakan Şoygu'nun Ukrayna’da savaşan Rus birlikleri denetlediği kaydedilen açıklamada, şu ifadelere yer verildi: ""Bakan Şoygu, birliklerin konuşlandığı bölgelerin etrafında uçuş yaparak, özel askeri operasyon bölgesinde ön cephede savaşan birliklerin pozisyonlarını kontrol etti. Şoygu, ön cephede askerlerle görüştü ve askerlere görevlerini yüksek performansla yerine getirdikleri için teşekkür etti. Şoygu'ya birliklerin eylemleri hakkında bilgi verildi. Savunma Bakanı, birliklere kapsamlı desteğin sağlanması organizasyonuna, askerlerin sahada konuşlandırılması şartlarına, tıbbi ve geri birliklerin çalışmalarına dikkat çekti.""",non-satiric
"Sağlık Bakanlığından yapılan açıklamaya göre, Sağlık Bakanı Thanos Plevris, bugün eczane ve ecza depoları temsilcileri ile bir araya geldi. Bakan Plevris ve eczane temsilcileri, ilaç tedarik sıkıntılarını ele aldı. Toplantıda, söz konusu ilaçların ihracatının önlenmesi için ecza depolarının sık sık denetlenmesi, ihraç yasağına uymayan ya da ilaç stoku yapan ecza depolarının bir süreliğine kapatılması, başta ateş düşürücü ilaçlar ve çocukların tedavisinde kullanılan ilaçlar olmak üzere ilaç firmalarındaki ilaç yeterliliğinin kontrol edilmesi gibi bir dizi tedbirin alınmasına karar verildi. Bakan Plevris, geçen hafta yaptığı açıklamada, artan grip vakaları nedeniyle Avrupa genelinde yaşanan ilaç sıkıntılarına dikkati çekerek, 260 ilacın yurt dışına satışının yasaklandığını belirtmişti. Plevris, stok yapılmasını önlemek amacıyla ilaç depolarının da kontrol edildiğini bildirmişti.",non-satiric
"MSG (Musiki Eseri Sahipleri Grubu Meslek Birliği) Başkanı, şarkıcı Ferhat Göçer, ""Bütün meslek birliklerini birleştirip, büyük Türkiye Müzik Federasyonunu oluşturmaya çalışıyorum ekip arkadaşlarımla. Bana yardımcı olan diğer meslek birlikleri başkanlarıyla birlikte yapıyoruz. Hem telif bilincinin oluşturulması için çok daha güçlü bir ses oluşturmak hem de zor zamanlarımızda muhataplarımızla daha güçlü şekilde diyaloğa girebilmek adına bunun gerekli olduğunu düşünüyorum."" dedi. ""Beni Başkası Anlayamaz"" adlı yeni şarkısına Dubai çöllerinde klip çeken, seslendirdiği Anadolu Aryaları Vol. I ve Vol. II'yi plak formunda koleksiyonerlerle buluştumayı planlayan Göçer, 25 yıllık sanat hayatını, rol aldığı Sabahattin Ali'nin hayatını konu alan ""Aldırma Gönül"" adlı müzikli oyunu, MSG Başkanlığı ile doktorluktan bugüne gelen süreci AA muhabirine anlattı. Ferhat Bey, nasılsınız? Yoğun koşturmanın içinde bizi evinizde ağırladınız, sağ olun. ""İyiyiz, sen nasılsın? Ne demek. Çok da güzel bir vesile oldu. Sonunda yıllardır görmediğim bir dostumla, seninle buluşmuş olduk. Harikasın, hoş geldiniz şeref verdiniz."" Hoş bulduk. Ben de çok mutlu oldum. Nasılsınız, iyi misiniz? ""Sağ olun. Normal günlük koşturmacalarımız içerisinde yuvarlanıp gidiyoruz. Ayakta durmaya çalışıyoruz."" Anadolu Aryaları Volume II geldi. Hayırlı olsun. ""Ben sadece dijital platformda çıkarmıştım bu eserleri. Çok güzel şık bir teklif geldi. Plak yapalım dediler. Zevkle yapalım dedik. Anadolu Aryaları Vol. I ve Vol. II'de derlenecek en güzel parçaları zaten seçmiştim. Onların içerisinden seçtiğim parçalardan bir plak hazırlıyoruz. Meraklılarının eline ulaşacaktır diye düşünüyorum."" Plak zaten materyal olarak çok güzel, hem de ses kalitesi olarak da şahane. ""Bu projeye çok yakışacak bir şey. Biliyorsun artık her şey dijitalde. Seninle yaptığımız röportaj zamanlarında henüz daha kasetler, yeni bitmiş CD'ler vardı. Şimdi CD'ler bitti, ondan sonra download çıktı, o bitti. Şimdi streamler var. Tamamen her şey dijital platformlara dönüştü. Bunun yanında elle dokunabileceğin, insana ulaşan enstrüman, materyal kalmadı. Her şey bulutlardan ulaşıyor artık."" Anadolu Aryaları'nın plak hale gelmesi eminim ki hem sizi sanatçı olarak onurlandıracak hem de dinleyenlerin sahip olacağı çok özel bir çalışma olmalı? ""Bravo. Ben çok mutlu oldum. Tabii arabalarda bile CD çalar yok. Artık telefondan bluetooth'a bağlanılıyor. Ama meraklıları hala evlerinde pikaplar ve plak koleksiyonları yapıyor. Küçük bir oran tabii. Yani bu tamamen bir koleksiyonerlere hazırlanmış bir hediye mantığında sunulacak. Ama bu bile heyecan, mutluluk verici."" Anadolu Aryaları'nda Anadolu topraklarından çıkmış çok özel yörelerin, çok özel yerel türkülerini yorumladınız sanırım. Biraz bahsedebilir misiniz içeriğinden? ""Aldığımız klasik Batı eğitiminin o yumuşak tonuyla, daha yumuşak bir tınıyla seslendirmeye çalıştım ve mümkün olduğu kadar her yöreye özgü bir enstrümanla kaydettik. Balaban, kemençe, tambur, tarduş, cümbüş gibi enstrümanları ve perdesiz gitar kullandık. Sade bir yorumla türkünün güzelliğini, Anadolu'nun renklerini sunmaya çalıştık. Her yöreden, Trakya'dan ayrı Ege'den ayrı. Karadeniz, Doğu, Güneydoğu ve İç Anadolu'dan sevdiğim ve seveceklerini ümit ettiğim türküleri derledik. Çok içime sindi. Ben öyle çok fazla kendi albümlerini, kendi şarkılarını dinleyen bir adam değilimdir. Ama böyle kendimle baş başa kaldığımda ara sıra açıp dinliyorum o türküleri. Çok da hoşuma gidiyor. Yani ben bu kadar sevdiysem eminim ki beni dinleyen dostlarım, sevenlerim de hoşlanacaktır."" Peki hangi türkü kalbinize bir ok gibi saplanıyor dinlerken? ""3-4 tane var. 'Değmen Benim Gamlı Yaslı Gönlüme' diye bir türkü var. O başka bir şey yani. 'Ela Gözlüm', 'Harman Yeri', 'Bahçede Yeşil Çınar', 'Karadır Kaşların' yine öyle. Yani hepsi birbirinden güzel. Ama bu 3- 4 türkünün dinlerken inceliği de bambaşka."" Anadolu Aryaları Vol. I ile Türkiye'nin her yerini dolaştınız. Anadolu Aryaları Vol.II ile birlikte yeniden programlara ve konserlere başladınız mı? Ferhat Göçer: ""Evet dolaştım. Bu arada 'Sabahattin Ali-Aldırma Gönül' müzikalimiz var. Dolayısıyla asıl onun turnesinde olduğum için bir sonraki turne programını da Anadolu Aryaları'yla yapacağım. Ama orada bir farklılık da kazandırmaya çalışacağım. Anadolu'nun renkleri dedik burada. Sahneye türkülerin, eserlerin renklerini de yansıtmaya çalışacağım. O yüzden de kafamda bir proje var. Tam şekillendirdiğimde onu açıklayacağım. Ama aşağı yukarı şöyle söyleyeyim her türkünün, şarkının, ezginin kendine has bir rengi de olduğunu düşünüyorum. Böylece hem türkülerle hem hazırladığımız bir takım mapping ya da video gösterileriyle spontane hazırlanmış renklerini de sunmaya çalışacağız. Bakalım neler çıkıyor? Ben de heyecanla bu konudaki sonuçları bekliyorum."" Gidilmedik görülmedik bir yer kaldı mı? ""Afrika'ya hiç gitmedim. İlk röportajlarımdan biridir seninle yaptığım. Ondan sonra dünyanın dört bir yanını dolaştım. Asya'nın birçok ülkesi, Avrupa'da zaten ayak basmadığımız yer kalmadı, keza Kuzey Amerika kıtasında Kanada olsun, Amerika olsun, çok gidip geldik ama Güney Amerika ve Afrika kıtasına henüz hiç gitmedim. Hedefim oralarda da konserler verip gezip görmek."" Alessandro Safina, Gino Castelli, Al Bano, Patrizio Buanne, Emma Shapplin ve Michael Bolton gibi sanatçıları bir araya gelip programlar yaptınız. Anadolu Aryaları'ndan yola çıkarak, bizim topraklarımızla ilgili, yabancı sanatçılarla gittiğiniz ülkelerde bir çalışma yapmayı planlıyor musunuz? ""Buraya konuk aldığımız Gino Castelli, Patrizio Buene, Michael Bolton, Al Bano, Emma Shapplin gibi sanatçıları birlikte sahne almak için davet ettiğimizde, hepsine birer türkü öğrettim. Sahnede onlarla bu türküleri seslendirdik. Hatta biraz araştırırsak, bunların hepsi vardır mesela. İşte Safina'ya bir Neşet Ertaş türküsü söylettik. Ondan sonra Patrizio Buanne, 'Uzun İnce bir Yoldayım'ı söyledi. Emma Shaplin ile 'Salına Salına da Gel' isimli türküyü söyledik. Her birine buraya gelmeden önce proje olarak, bir türkü notalarını gönderdim sözleriyle beraber. Buraya çalışarak geldiler ve sahnede unutulmaz tabii. 1997'de başladık. 1997'den 2004'e kadar arka arkaya bu konserleri yaptık. Bundan 20 sene önce tabii izleyiciler çok etkileniyordu, çok hoşlarına gidiyordu. Ama yurt dışına gittiğimde genelde ben yalnız gidiyorum. 30'a yakın ülke dolaştım ve oralarda hep tek başıma konserler verdim. Yabancıları da burada ağırladık."" Yabancı bir sanatçının bugün de sahnede türkü okuması biz dinleyicileri hala etkiler diye düşünüyorum. ""Tabii. Birçok izleyicinin hoşuna gider eminim. Neden olmasın, bakalım. Önümüzdeki konserlere bakacağız.""
  Aldırma Gönül-Sabahattin Ali, albüm projesi olarak size geliyor ve sonra oyuna evriliyor. On parçayı canlı orkestra eşliğinde seslendirmek ve Sabahattin Ali'nin hayat hikayesini sahnede sunmak çok büyülü bir şey olmalı. Neler hissediyorsunuz? ""Bir kere çok etkilendim. Sabahattin Ali'yi tanımak, anlamak, canlandırmak için bütün romanlarını, şiirlerini, hayat hikayesini okudum. Sadece bir albümdü başta ama bu albümle kalmamalıydı. Çünkü 'Aldırma Gönül', 'Leylim Ley', 'Ve Melankoli' ile 'Dağlar' gibi birbirinden güzel şarkıların sözlerinin, şiirlerinin sahibi. Dolayısıyla buna bir özel sunum hazırlayayım derken, Ezel Akay ile tanıştım. Ezel Akay'dan yönetmesini rica ettim. Bir sahne projesi hazırladık. Ben oynamayı, onun hayatını canlandırmayı düşünmüyordum aslında. Beni bu konuda teşvik etti, yapabileceğime inandırdı. Haldun Çubukçu senaryosuyla sahnede onun hayatını anlatarak, canlandırarak başladık. Bu parçaları da içine yerleştirdik. Ortaya inanılmaz etkileyici bir hayat hikayesi ve dram çıktı aslında. Biliyorsunuz az çok hikayesini. Dolayısıyla da şimdiki hedefim bu oyunu dünyanın dört bir yanına ulaştırmak. Türkiye 1. Dünya Savaşı'ndan çıkmış 2. Dünya Savaşı'nın içine girmiş. Gerek siyasi, gerek ekonomik sıkıntıların içerisinde Avrupa'ya gidip, oradaki gelişmeleri görüp kafasında hayal ettiği Türkiye için burada mücadele eden ve tabii ki sistemle sürekli sıkıntılar yaşayan, büyük bir idealist, vatan aşkıyla dolu ancak büyük şanssızlıklar içerisinde, bir kavganın ortasında. İnanılmaz üzücü bir sonla insanı derinden yaralayan bir hikayesi var Sabahattin Ali'nin. Bu açıdan onu canlandırmaya çalışıp, şarkılarını söylerken, izleyicilerin de o dönem Türkiye'si hakkında da fikirler edinmesini sağlamaya gayret ettim, ekibimizle, yazarlarımızla ve bu konudaki mizansenlerimizle. Aslında 100 yıl önceki Türkiye'nin şu anki yaşadığımız süreçten çok da farklı şeyler yaşamadığını görüyoruz. Yaşadığımız coğrafya gereği bu sıkıntılar hep yanı başımızda bir yerde mutlaka bir şey olarak var ve devam ediyor. Bu açıdan günümüzün şu anki genel dünya konjonktürüne ışık tutması açısından da çok büyük farkındalık kazandırıyor oyun. Dediğim gibi böylece daha yakından tanımama, o dönemin kahramanlarını, figürlerini, siyasi ve dünya yapısını anlamama da çok yardımcı oldu. Bana çok büyük şeyler kattı. İzleyenlere de farklı pencereler açacağına inanıyorum. Mutlaka gelip görmelerini istiyorum."" Eğitimci bir ailenin oğlu olarak çok fazla kitap okuduğunuzu ve edebiyatı sevdiğinizi biliyorum. Sizin gönlünüzde bir yerde kendinize yakın bulduğunuz edebiyatçılar ve şairler var mı? ""Ben daha çok şiire meraklıyım. Yani neredeyse Cumhuriyet döneminden bugüne kadarki mevcut, ideolojisi fark etmez, birçok şairi okumaya, anlamaya özen gösterdim. Kendime en yakın bulduğum iki şair Edip Cansever ile Cemal Süreya'dır. Onlardaki doku ve duygusal yapı beni hep çok etkilemiştir. Tabii ki Nazım Hikmet tartışılmaz bu konuda. Sabahattin Ali'nin de hikaye anlatım gücünü çok beğeniyorum. Yaklaşık 100 yıl önce kaleme aldığı şeyler şu an hala, günümüz Türkçesine göre baktığımızda nasıl detaycı, her cümlesinde gözünüzde her şeyi canlandırabilecek kadar kolay resmedebileceğiniz bir anlatım gücü var. Bu açıdan bu isimler beni çok etkilemiştir."" Öğretmen anne babanın 4 çocuğunun en büyüğüsünüz. 4 yaşında okula başladınız değil mi? ""Evet. Zorunluluk gereği böyle bir şey oldu. İzmit'in Samanlı Dağları'nda bir köy okuluna geldiler ve ben çok küçüktüm. Orada bir dağın yamacında, kaldığımız yer bir kulübe. Öbür kulübe bir köy okuluydu ve tek bir sınıf vardı. Orada sabah 1-2-3'leri annem okuturdu, öğleden sonra 4-5'leri babam okuturdu. Dolayısıyla evde tabii yalnız kalamıyorduk. Beni de yanlarında getirip götürüyordu annem özellikle. Sabahları onunla beraber geliyordum. Evde yalnız bırakmamak için aldığında, ben de 1. sınıflarla yazmaya, çizmeye falan başladım. 'Bari geliyor hiç olmazsa burada okusun, okula başlasın.' dediler. 4-5 yaşındaydım. Başlayış o başlayış. Tabii çok zorlandım. Yani özellikle lise ve üniversite yıllarında yaş olarak küçük olduğum için idrak sorunu çok oldu. Üniversitede de normalde onlardan küçüktüm. Üniversiteye 19 yaşında girdiğinizi düşünün, ben 16-17 yaşındayım. 2 yaş küçüğüm. Bir de 1-2 yıl hazırlık okuyarak gelen, Robert Koleji, Üsküdar, Alman okullarından gelen çok arkadaşımız vardı. O arkadaşlarımızla 3-4 yaş fark vardı. Çok ciddi. 40-44 yaş arasındakine göre 17-21 yaş arasında çok daha büyük uçurum vardır. Dolayısıyla çok zorlandım özellikle üniversitede. Ama küçük yaşta başlamanın avantajlarını da daha sonra yakaladım. Yani birçok arkadaşıma göre büyük bir zaman önceliği yakalamıştım fırsat olarak. Bu süreç, müzikle uğraşarak her ikisini birlikte yürütebilmek açısından bana zaman kazandırdı."" Eğitimci anne-babanın çocuğu okula başlıyorsa, büyük sorumluluklar almalı, örnek çocuk olmalı, başarılı olmalı, sınıfta kalmamalı gibi bir algı da var değil mi? ""Hem de nasıl. Örnek çocuk olmak sadece okuldaki başarı değil, davranış modelinde de dışarıda da öyle. Ne bileyim yani, kötü alışkanlıklar olsun, arkadaş ilişkilerinde, giyim kuşamda, büyükleriyle ilişkilerinde olsun her şeyde siz bir öğretmen çocuğusunuz. Hele hele köy yerinde, sürekli örnek çocuk olmak zorundasınız. Bu açıdan bu sorumluluğu hep üstümde hissettim. Bana büyük bir yük de getirdi. Ama dediğim gibi her zorluk yanında avantajlarıyla geliyor. Yani bunun güzelliklerini de yaşadım, zorluklarını da çektim."" ""O günlerdeki sorumluluklar, başarı ihtiyaçlarını karşılamaya yönelik algılar Ferhat Göçer'e neler getirdi ve ondan neler götürdü, bugüne nasıl bir yansıması oldu? ""Ben hala içten içe kendimle çok mücadele eden bir adamım. Küçüklükten kalan sorumluluk duygusu ya da bir hata yapmama, örnek olma hareketiyle çok temkinli, sürekli bir kontrol mekanizması içerisinde büyüdüm. Sonra bu benim karakterime oturdu tabii. O yüzden de sert bir kişilik oldu. Yani özellikle 20-40 yaş arasında cidden çok zorlandım. Yani ilişkilerimde, insan ilişkilerimde, özel hayatımda çok zorlandım. Toleransım çok zayıftı, hatalara karşı. İlişkideki anormalliklere, insanların eksikliklerine karşı ya da kendi eksikliklerime karşı bile çok toleransım azdı. Marjlarım çok yetersizdi. Bu beni belki de zor bir insan haline dönüştürmüş olabilir. Sert ve keskin bir insan olmanın tabii faydaları da var. Bir taraftan iş ve çalışma hayatınızda da size korkunç bir disiplin kazandırıyor. Eksileri artılarıyla bugüne geldik. Kırkından sonra yavaş yavaş rahatlamaya başladım artık. Kendi döngüm içerisinde sadece böyle çatışmalardan biraz daha huzura, doğru, biraz daha sakin bir adama doğru iç yolculuğum kırklardan sonra başladı."" Tıp okudunuz ve eğitimci bir ailede yetiştiniz. Müzik tüm bu disiplinler içerisinde bir kaçışınız olabilir mi? ""Mutlaka o sert, zor dünyanın içerisinde müzik benim için bir kurtuluştu. Özellikle hastaneden, tıp fakültesinden çıkıp Eminönü vapuruyla Kadıköy'e geçip oradan konservatuvara geldiğim, sonra akşam 19.00- 20.00'ye kadar sanat dünyasının içindeki havayı soluduğum ortam benim için ciddi bir kaçış. Alice Harikalar diyarındaki gibi bambaşka bir dünyaya giriyordum. Çok etkiliyordu. Beni bu kadar içine çekmesinin ya da oraya böylesine ekstra bir performans gücü yaratabilmemin en büyük sebebi, o kaçıştır muhtemelen."" 1985'te tıp fakültesine girdiniz. 1988'de konservatuvarın şan bölümünü bitirmenizin ardından Genel Cerrah oldunuz. ""Önce mecburi hizmete gittim. 1993 yılında mezun olup Şanlıurfa Devlet Hastanesi'ne gittim."" Memleketiniz değil mi? ""Evet, Ankara'da kurada, Kastamonu'yu çekmiştim normalde. Yanımdaki arkadaşım Şanlıurfa'yı çekince 'Eyvah, ben ne yapacağım orada? Hiç tanımıyorum, bilmiyorum.' dedi. Ben elimdeki Kastamonu kağıdını ona verdim. Onun Şanlıurfa kağıdını aldım. Büyük bir şanstı orada. Ben de bildiğim, tanıdığım, memleketime gideceğimi düşündüm. Karşılıklı iki tarafın mutlu olduğu bir alışveriş oldu. Yıllar geçtikten sonra şimdi burada söylüyorum."" Ama güzel olmuş. Sonra ne oldu? ""Evet. Sonra Haydarpaşa Numune Hastanesine geldim. Orada Genel Cerrahi asistanlığına başladım. Ondan sonra hep orada devam ettim."" 25 yıl devam ettiniz ve 2017'de oradan emekli oldunuz değil mi? ""Evet, yeni emekli oldum."" Hekimlik ağır bir meslek tabii. Hekimliğin sizin için anlamı nedir ve emekli olsanız bile hekimlik bırakılabilecek bir meslek midir? ""Tabii, çok ağır. Cerrahi tabii ki bırakılabilir. Cerrahsanız, bu bir el disiplini gerektiren, daha doğrusu bir multi disipliner bir çalışma ortamı olduğu için, artık emekli olduğunuzu idrak ettiğiniz dakikadan itibaren sistemden kopuyorsunuz. Ama hekim olarak o bilgilerinizle, tecrübelerinizle ve ilişkilerinizle etrafınızdaki arkadaşlarınızın zor zamanlarında onlara yardım etmeye devam ediyorsunuz. Bende de böyle oldu zaten. 2 yıl da Sağlık Bakanlığı danışmanlığı yaptım. Şu anda, 'Artık yeter.' deyip, hayatımı tamamen müzikle dolduruyorum."" Cerrah olduğunuz dönemde ameliyat sırasında şarkı söyler miydiniz? Müzikle ameliyat motivasyonu diye bir şey var mı? ""Yok. Ameliyathanede radyolar açık. Sürekli müzik dinlenir tabii ki. Yani haber kanalları değil müzik kanalları açılır ki, konsantrasyonu daha yumuşatsın ortamı daha sakinleştirsin diye. Ameliyathanenin sorumlu hemşiresi vardır. Kanallar onların kontrolünde olduğu için, ne çalınırsa, hangi kanal açıksa dinlemek durumundasınız, kimsenin zevkine müdahale etmemek adına. Ama çok keyifli olurdu. O yoğun çalışma ortamında benim aklıma müzik gelmezdi işin doğrusu. Çünkü çok stresli ve büyük sorumluluk gerektiren bir ortamdı ameliyathane ortamları."" Ulusal ve uluslararası turne programlarıyla geziyorsunuz. '30'dan fazla ülke gezdim.' dediniz. Oralara giderken neler gözlemlediniz? ""Ağırlıklı olarak o ülkelerde Türkçe müzik dinleyen dostlarımızla Türklerle bir araya geliyoruz. Dünyanın dört bir yanında onlarla buluşuyorum. Türklerin yaşamadığı, olmadığı, gitmediği çok az ülke kalmıştır. Bu açıdan dünyanın her yerindeki dostlarımızla buluşuyorum. Bunun ayrı bir yeri var ve orada şarkılarımızı söylediğimizde, ülke sınırları içerisindeki sahne performansından çok daha duygulu, özlem dolu bir atmosferle karşılaşıyorum. Doğal olarak bu beni çok mutlu ediyor. Yani şarkılarımızı bir mücevher, hazine olarak düşünürseniz, bunu dünyanın dört bir yanına onun özlemiyle yanıp tutuşan dostlarımıza ulaştırıyor gibi hissediyorum."" Sosyal medyanızda değişik ülke ve şehirlerde sahneden çektiğiniz binlerce kişiyle olan videolarınızı gördüm evet. ""Evet, sahneden görüntüler var. Yüzlerce, binlerce kişiyle buluşuyoruz. Bu beni ayrıca mutlu ediyor tabii. Çünkü buradaki ana hedefim insanları mutlu etmek. Oraya konseri izlemeye geldiklerinde, yaşadıkları en özel gecelerden birisi olmasını sağlamaya çalışıyorum. Yurt dışına gittiğimde çok zorlanmıyorum, zaten büyük bir özlem ve hasretle geldikleri için. Dolayısıyla kendiliğinden güzel bir anıya dönüşüyor."" 9 Mart'ta Musiki Eserleri Sahipleri Grubu Meslek Birliği (MSG) başkanlığı görevine geldiniz ve devam ediyorsunuz. Göreve geldiğiniz an itibarıyla meslek birliği çerçevesinde müzik eserleri sahipleri için lisans yenileme, telifler ve benzeri başlıklar başta olmak üzere ne gibi yenilikler yaptınız? ""MSG'nin, eser sahipleri, meslek birlikleri ya da müzik meslek birliklerinin ana görevi, telifin doğduğu ve bu konuda emekçilerin haklarının ortaya çıktığı yerde, maddi haklarını takip etmek, onlara hak ettikleri değerleri kazandırmak. Birincil görevimiz hak ettikleri kazançları arttırmaya çalışmak. Avrupa ülkelerinde, gelişmiş diğer birçok ülkede 150 yıla dayanan geçmişlere sahip, meslek birlikleri ve telif hakları meselesi. Türkiye'de henüz 30 yıllık bir geçmişi var bu konunun. Dolayısıyla toplum bilinci ya da telif hakları ile ilgili meselenin kul hakkı olduğu bilinci tam oturmamış durumda. Neredeyse Türkiye'de bir milyonu aşkın işletme var müziği kullanan. Restoran, kafe, sinema, berber, kuaför, alışveriş merkezi gibi aklımıza gelen birçok yer var. Konser alanlarını, salonları, canlı müzik mekanlarını ayrı tutuyor, geçiyorum. Aslında müzik kullanan binlerce mekan var. Topluma açık bu mekanlarda müziği kullanarak bir değer yarattıklarını ve orada da bir telif hakkı doğduğunu anlatabilmek ve bu hakkın peşinde onları da çok yormadan, tabii ki üzmeden, yani kazançlarını çok fazla etkilemeden ama o kul hakkını da vermeleri gerektiği bilincini oluşturmak birincil görevimiz. Buradan toplanan değerleri de doğru şekilde dağıtabilmek; meslek birliğinin asıl görevi bu. Ama bunun yanında Türkiye'de müzisyenler ve müzik emekçileri de seslerini duyurabilecekleri doğru düzgün bir sivil toplum kuruluşuna sahip değil. Dolayısıyla ikincil görevimiz başlıyor burada; onların seslerini duyurabilmek. Mesela pandemi döneminde çok zor günler geçirdi insanlarımız ve müzik emekçilerimiz. Birçok sektörde olduğu gibi en çok vuran sektör turizm sektörü, seyahat vesaire. Sonra eğlence sektörü çok ciddi etkilendi bu işlerden. Dolayısıyla oralarda bizim değerimiz ve kıymetimiz çok daha iyi anlaşıldı. Daha doğrusu bir sivil toplum kuruluşunun olmadığı ya da olması gerektiğine yönelik farkındalık daha da arttı. Aslında sorumluluğumuz olmamasına rağmen bu konudaki eksikliği ve boşluğu doldurmak adına da birtakım görevler üstlenmemiz gerektiğini fark ettik. Bu amaçla ben şimdi çalışmaların içerisinde bütün meslek birliklerini birleştirip, büyük Türkiye Müzik Federasyonunu oluşturmaya çalışıyorum ekip arkadaşlarımla. Bana yardımcı olan diğer meslek birlikleri başkanlarıyla birlikte yapıyoruz. Hem telif bilincinin oluşturulması için çok daha güçlü bir ses oluşturmak hem de zor zamanlarımızda muhataplarımızla daha güçlü şekilde diyaloğa girebilmek adına bunun gerekli olduğunu düşünüyorum."" Peki bu, kendi dijital platformlarını kurup orada, ""Eser üretiyorum. Eser sahibiyim."" diyen müzisyenlerin de meslek birliği çerçevesinde kazançları, telif hakları, lisansları vb. gibi durumları olacak mı? Yoksa geçmişten bugüne devam eden, sanatçıları, üreten, iyi ve kalıcı müzik yapan isimleri mi kapsayacak? ""Eser sahipliği kavramı; özellikle dijital devrim sonrasında, mecralarda ürettiğiniz eserlerin dinleyicisine, izleyicisine daha rahat ulaşmasına vesile olması açısından, kamera önünde 10, 20, 100 kişi, neyse görünen, bilinen popüler sanatçıların ötesinde, gerçekte o eserlerin sahibinin kim olduğuyla ilgili. Bu, eser sahiplerinin başka bir aracıya ya da popüler isimlere ihtiyaç duymadan, yorumcu kimlikleriyle de çok güçlü ve ciddi yorumcu olmalarına gerek kalmadan, eserlerine güvenerek bu platformlarda seslendirmeye çalışmaları adına çok farklı bir çeşitlilik kazandırdı. Bu dijital devrim. Dolayısıyla bu konuda istediğiniz eleştiriyi yapabilirsiniz, yorum gücüyle ilgili vesaire. Ama artık eser gücü biraz ön plana çıktı gibi geliyor bana. Eser sahipleri Spotify, Fizy, Muud gibi dijital platformlarla ya da Tik-Tok, Twitch, Instagram ve Twitter gibi mecralarla aracıya, bir yapımcıya ya da çok ünlü bir yorumcuya ihtiyaç duymadan dinleyicisine ulaşabildi. Böyle de sanki çok fazlaymış izlenimi yarattı ama ben bunun yine faydalı olduğunu düşünüyorum. Eser, ürün sayısı ve platformlar çoğaldı. Aklınıza 'Kalite acaba düştü mü?' diye bir şey geliyor, oraya takılıyorsunuz zannedersem. Ama ben bunların içinde mutlaka kitleleri harekete geçirecek özel eserlerin kendilerini hemen ön plana çıkarabileceklerini görüyorum. Bu çeşitliliğin de faydalı olduğunu düşünüyorum."" Sizi yaşamda en canlı tutan nedir, müzik, çocuklarınız ya da başka bir şey? ""Çocuklarımı bir kenara bırakacak olursak, müzik bana başka bir şey veriyor. Yani bunu hissediyorum zaten. Yeni bir şarkı yapmak, onu seslendirmek, yeni şarkı bulmak, sahnede olmak, o şarkılarınızın insanlar tarafından paylaşıldığını ve insanların hayatlarında nasıl farklı bir değer kazandığını ve kazandırdığını görmek, bunlar bana büyük güç veriyor. Bundan sonraki yaşamımda da bu birikimi aktarabilmek, tecrübelerimle bir fark yaratabilmek istiyorum. Sektöre ya da ülkeme faydalı olabilmek adına bu kurumları birleştirmek ya da tek ses olabilmek, yardıma ihtiyacı olan arkadaşlarımızın 'umut ışığı' hissedebilecekleri kurumlar haline dönüştürebilmek benim en büyük motivasyonum. Çünkü ülkem bana her şeyi verdi, minnettarım. Bu birikimlerimi de bu yaştan sonra aktarabileceksem ya da doğru yerlere kanalize edebileceksem mutlu bir şekilde hayatımı sonlandırabileceğimi düşünüyorum. Onun ötesinde hayatın en sakin dönemini yaşıyorum artık. Kırklı yaşlardan sonra nispeten biraz daha sakinleşiyor insan ya da ben öyleyim, bilmiyorum. Bu açıdan kendimi çok şanslı hissediyorum ve şükrediyorum her dakika. Mümkün olabilirse aklıselim bir şekilde bir fark yaratmaya ve hoş seda bırakmaya gayret edeceğiz."" Burada huzurlu bir hayat kurmuşsunuz gördüğüm kadarıyla Ömür hanım, kedileriniz ve çocuklarınızla. Evinizde kurduğunuz stüdyoyu da merak ediyoruz bizi uğurlarken gezdirir misiniz? ""Zevkle çalışma salonlarımı göstereyim. Benim hayatım burada geçiyor, bahçede. Çok huzurlu bir ortamımız var, müzik üretebilmek için. Çocuklar büyüdü artık, hepsi kocaman insanlar oldu. Biz burada Ömür'le beraberiz, kedilerimizle. 3 köpeğimiz vardı, onlar aramızdan ayrıldı. Şimdi 30 kedi ile beraberiz burada. Ben başka bir köpek almak istemiyorum. Çünkü çok bağlanıyorum. İsmi Oğlum'du. Uzun süre kendime gelemedim onu kaybettiğimde. Başka bir bağ oluyor. Belki bir süre sonra ama şu anda o gücü kendimde tekrar hissedemiyorum. Ama kediler daha farklı. Biraz daha bağımsız oldukları için kurduğunuz duygusal bağ, köpeğinizle kurduğunuz bağdan biraz farklı. Daha konforlu, rahat, güvenli alanlarımız olduğu için onlarla mutlu, mesut yaşıyoruz bahçemizde."" Sizi okuyacaklara, izleyeceklere ve genç müzisyenlere bir mesajınız var mı? ""Estağfurullah, haddim olamaz ama hayatta emeksiz bir şey olmuyor. Alt yapılarını ilgi duydukları alanla ilgili mutlaka bilgi birikimiyle perçinleyerek ve üzerine tecrübelerini katarak geliştirsinler. Hem farklı olmaya hem de fark yaratmaya gayret etsinler. Haddim değil ama bir yandan dünyevi meselelerle uğraşırken, maddi mücadelenizi yaparkenki doğal, herkesin ayakta kalma mücadelesi ama insan ilişkilerini de aynı hassasiyetle kimseyi kırmadan, incitmeden sürdürmeliler. Çünkü kırdığınız her kalp, incittiğiniz her insan, karmanızda yer alıyor. Ben karmaya çok inanıyorum. Bir şekilde hayatınızın başka bir döneminde size bir ceza olarak, karşınıza bir zorluk olarak çıkıyor. Mümkün olduğu kadar az inciterek yollarına devam etsinler.""",non-satiric
"Bakanlıktan yapılan açıklamaya göre, Sağlık Bakanlığınca yayımlanan resmi yazı ile sağlık hizmet sunucularında yaşanması muhtemel yoğunluğun azaltılması amacıyla süreli sağlık raporu bulunan ve yeniden rapor düzenlenmemiş olan kişilerin raporları 30 Haziran 2023'e kadar geçerli olacak. Raporlu ilaçlar, reçete karşılığında Sosyal Güvenlik Kurumu (SGK) ile sözleşmeli eczanelerden temin edilebilecek. Bu süreçte, her türlü ilk rapor, rapor yenileme ve yasal süresi içinde yapılan rapor itiraz başvuruları karşılanacak. Maluliyet tespiti, vergi indirimi nedenleri ile kurumların sevki ile talep edilen kontrol muayenesi ve maluliyet rapor işlemleri ise olağan şekilde sürdürülecek.",non-satiric
"Sarı-lacivertli ekibin kaptanı Altay Bayındır, FB TV'de yayımlanan 2022 yılının son Günün Röportajı programında açıklamalarda bulundu. Yeni yılla ilgili beklentilerini aktaran Altay, ""Yıllardır mücadele ediyoruz. Uzun süredir hasret duyduğumuz bir durum söz konusu. Yeni yılla ilgili tek beklentim bu."" diye konuştu. Sezonun şu ana kadarki sürecini değerlendiren kaleci, şöyle devam etti: ""Çok güzel bir birliktelik oluştu, özellikle bu sene. Benim 4. yılım ama bu sene daha farklı, pozitif anlamda daha iyi bir hava var. Herkes neşeli, herkes ne zaman güleceğini, ne zaman ciddi olacağını ayırt ediyor. Çok iyi bir hocamız, teknik kadromuz var. Dolayısıyla onlar saha içinde bize çok şey katıyor. Bizler de bunları sahaya yansıttığımız zaman güzel sonuçlar alıyoruz. Lige en erken biz başladık. Avrupa maçlarımız, sürekli yolculuklarımız... İster istemez yorgunluklar üst üste binmişti. Dünya Kupası bize de iyi geldi. Ama çalışmalarımıza devam ettik. İnşallah bu güzel gidişat devam eder. Bizler sonuna kadar mücadele edeceğiz. 100. yılda da şampiyonluk en çok bize yakışır."" Altay, teknik direktör Jorge Jesus'un takıma olumlu hava kattığını dile getirerek, ""Negatif hiçbir şeyimiz yok. Ne zaman gülünmesi gerekiyor, ne zaman neşeli olunması gerekiyor, ne zaman dersine ciddi bir şekilde çalışman gerekiyor, bunların ayrımını çok güzel yapıyor. Bizler de buna uyum sağladığımız zaman her zaman sonuç alıyoruz. Bu, çok önemli bir nüans. Hocamız bunu sağlıyor. Toplantılarda ciddi ne gerekiyorsa konuşuyoruz, arada ufak bir gülme esi de veriliyor. O da oyuncular için güzel oluyor. Her gün toplantı yapıyor, birçok şeyi konuşuyoruz. Saha içinde de aynı şekilde hocamız bize birçok şeyi gösteriyor."" ifadelerini kullandı. Taraftarların desteği ve zaman zaman yaşanan olumsuzluklara da değinen Altay, ""Teknik-taktik anlamındaki davranışlar dışında yüreğimizi, hissettiklerimizi içten dört dörtlük bir enerji olarak sahaya verdiğimiz zaman taraftarlarımız bunu görüyor ve her zaman bize destek çıkmaya çalışıyor. Bazen olumsuzluklar normal. Yola sağlıklı şekilde devam etmek adına olumlu bakmak gerekiyor. Kazandığımız zaman ufak tefek sıkıntılar da ortadan kalkabiliyor. Olaya bakış açın çok önemli. Büyük bir şey yaşasan bile o olayı küçük bir hale getirebiliyorsun. Herhangi bir hissiyatın olsa bile olumlama yaparak kafanda sağlıklı bir yere çekebiliyorsun. Bizler de yaşadığımız olumsuzluklar karşısında bunu yapıyoruz."" değerlendirmesinde bulundu. Altay Bayındır, takım olma bilinciyle hareket ettiklerini ve verdikleri mücadelenin sezon sonunda şampiyonluk ile taçlanmasını istediklerini vurgulayarak, şunları kaydetti: ""Maç maç bakmamız gerekiyor. Ligimizde her maçın konsepti farklı. İyi oyunculardan oluşan bir ligde mücadele ediyoruz. Bizler de Fenerbahçe'yiz. Her takım, Fenerbahçe takımı ile maç yapacağını bilir ve o konsantrasyonla geliyor. Bizler her maç en az onlar kadar konsantre olmanın bilinciyle hareket ediyoruz. Herkes pozitif, bakış açısı olumlu. Önümüzde daha çok maç var. Bizim odağımız sadece o hafta oynayacağımız maç. Başka hiçbir şey değil. Tabii ki sezon sonu için mücadele veriyoruz, yapmamız gerekenlerin bilinciyle hareket ediyoruz. Bulmaca gibi küçük küçük doğru yerleştirmen gerekiyor ki en sonunda puzzle'da sağlıklı çerçeve oluşsun. İnşallah sezon sonu verdiğimiz mücadelenin, bugüne kadar ve bugünden sonraki vereceğimiz mücadelenin karşılığını hep birlikte alırız ve özlediğimiz, hasretle beklediğimiz şampiyonluğa Cumhuriyet'imizin 100. yılında hep birlikte ulaşırız. Bunun için mücadele vereceğiz."" Sarı-lacivertli kaleci, her kulvarda iddialı olduklarını belirterek, ""Fenerbahçe'miz büyük bir camiadır. Fenerbahçe'miz, her kulvarda elinden geleni gösterir. Bizim hedefimiz gidebildiğimiz yere kadar gidelim değil, ortada başarılacak bir durum söz konusuysa onu sonuna kadar götürmektir. Biz, Avrupa Ligi, Türkiye Kupası ya da lig ayrımı yapan bir takım değiliz. Bizim maçlarımız var. Maç maç gidiyoruz. Her maça dört dörtlük odaklanmış şekilde çıkıyoruz. Bizim her yerde başarılı olmaya ihtiyacımız var ve bunu yapabilecek kapasitemiz de var. Örneğin gruplar açıklandığında başka bir sıfattaydık ama lider çıktık. Mart ayında Avrupa Ligi tekrar başlayacak, onu da heyecanla bekliyoruz."" şeklinde konuştu. Son olarak taraftarlara seslenen Altay, sözlerini şöyle tamamladı: ""Taraftarımız bugüne kadar ellerinden geldiğince desteklediler. Onlar da ellerinden geleni yapıyor. Hemen hemen her maç stadımız dolu oluyor. Farklı bir sevgi, farklı bir düşünce... Biz de stadımıza gelen, bizi canıgönülden destekleyen taraftarlarımıza sevinç duygusunu tattırabilmek için sahada elimizden gelen mücadeleyi yapıyoruz. Önemli olan birliktelik. Hiçbir futbolcu sahaya yenilmek, kötü oynamak için çıkmaz. Sahada 11 kişi var, arkasında da büyük bir taraftar kitlesi var. Ne olursa olsun pas hatası olabilir, hata olabilir, yanlış olabilir... Birliktelik bu demektir. Aile olmak budur. Örneğin çocuğun hata yaptı diye onu atamazsın ya da birisi hata yaptı diye onu dışlayamazsın. Ama onu düzeltmek için kenetlenirsin, ruhu hissedersin, damarlarında hissedersin, tüylerin diken diken olur ve o hissiyatı verirsin. Bu da sahadaki oyunculara daha büyük bir enerji verir. Bütün oyuncular için konuşuyorum ki o enerjiyle, o sinerjiyle oynamak bambaşka bir duygu. Taraftarlarımız yapabilecekleri her şeyi yapıyor, yapmaya da devam etsinler. Biz, birlikteyken güzeliz. Biz, birlikte olduğumuz zaman farklı bir görüntü ortaya seren bir takımız. Çünkü biz büyük bir camiayız. Kenetlendiğimiz zaman bambaşka şeyler yaşatabilecek potansiyelimiz var. Geçmişte de bunu birçok kez gösterdik. Birlikte olduğumuz sürece inşallah sağlıklı bir şekilde gideceğiz ve aşamayacağımız engelin olduğunu düşünmüyorum. Her zaman destek diyorum. Herkesin de yeni yılını tüm içtenliğimle kutluyorum. İnşallah hepimiz için sağlıklı, huzurlu, nice mutlu yıllar olur.""",non-satiric
"NBA'e 6 maçla devam edildi. Mavericks, Doncic'in 35 sayı, 12 ribaunt, 13 asistle oynadığı mücadelede konuk ettiği Rockets'ı yenerek üst üste 5, sezonun 20. galibiyetini aldı. Doncic, bir önceki maçta New York Knicks'i uzatmada 126-121 yendikleri karşılaşmada NBA tarihinde 60 sayı, 20 ribaunt ve üstü istatistikle ""triple-double"" yapan ilk oyuncu olmuştu. Houston Rockets forması giyen Alperen Şengün ise 16 dakika 50 saniye süre aldığı karşılaşmada 11 sayı, 6 ribaunt, 1 asistlik performans gösterdi. Rockets'ta Jalen Green, 23 sayıyla takımının en skorer oyuncusu oldu ama mağlubiyeti engelleyemedi. San Antonio Spurs'ün New York Knicks'i 122-115 yendiği maçta Julius Randle'ın 41 sayılık sezon rekoru ve Immanuel Quickley'nin 36 sayılık kariyer rekoru Knicks'i galibiyete taşımaya yetmedi. Knicks, takımda iki üst düzey performansa rağmen yine mağlubiyet alarak üst üste 5. maçından da yenik ayrılmış oldu. San Antonio Spurs'te Keldon Johnson, 30 sayıyla takımının en skorer oyuncusu oldu. Ev sahibi ekipte Romeo Langford da 23 sayıyla kariyer rekoru kırdı. Charlotte Hornets-Oklahoma City Thunder: 121-113 Indiana Pacers-Cleveland Cavaliers: 135-126 Boston Celtics-Los Angeles Clippers: 116-110 Toronto Raptors-Memphis Grizzlies: 106-119 San Antonio Spurs-New York Knicks: 122-115 Dallas Mavericks-Houston Rockets: 129-114",non-satiric
"Montpellier'de, 2022 FIFA Dünya Kupası yarı final karşılaşmasında milli takımın Fas'ı 2-0 yenerek adını finale yazdırmasının ardından yapılan kutlamalar sırasında bir otomobil bir gence çarptı. Yetkililer, gencin müdahalelere rağmen yaşamını yitirdiğini bildirdi. Kaza mahallinin yakınında bulunan ve el konulan aracın sürücüsünün kaçak olduğunu ifade eden yetkililer, polis soruşturmasının devam ettiğini kaydetti. Ülkede, başkent Paris başta olmak üzere birçok kentte, yapılan kutlamalar, aşırı sağcı grupların taşkınlıklarına sahne oldu. Paris ve yakın çevresinde çıkan olaylarda 115 kişinin gözaltına alındığı bildirildi.",non-satiric
"Önal, AA muhabirleri ve foto muhabirlerinin yurt içinde ve yurt dışında 2022 yılı boyunca çektiği ""haber"", ""spor"" ve ""çevre-yaşam"" kategorilerindeki fotoğrafları inceleyerek, beğendiği kareleri oyladı. Haber kategorisinde Emrah Yorulmaz'ın ""TOGG'un ilk yolculuğu"", çevre-yaşam kategorisinde İsmail Kaplan'ın ""Üç Kafadar"" adlı fotoğraflarına oy veren Önal, spor kategorisinde ise Gökhan Balcı'nın ""Pehlivanlık Hayalleri"" fotoğrafını oyladı. Önal, oylamaya ilişkin yaptığı açıklamada şu değerlendirmelerde bulundu: ""Haber kategorisinde, yerli ve milli çalışmalarımız ile Türkiye’nin öncü ülke konumunda olması için her daim emek veren bir kurum olarak TOGG'un yer aldığı Emrah Yorulmaz'ın 'TOGG'un İlk Yolculuğu' başlıklı fotoğrafını, çevre-yaşam kategorisinde İsmail Kaplan'ın 'Üç Kafadar' adlı fotoğrafını, spor kategorisinde ise Gökhan Balcı'nın 'Pehlivanlık Hayalleri' fotoğrafını seçtim. Gazeteciler, yaşamın tam ortasından, spordan, sokaktan, savaş meydanlarından en güncel bilgileri kamuoyuna aktarmak adına her şartta büyük özverileriyle mesleklerini icra ediyorlar. Anadolu Ajansı’nın bu değerli çalışması vesilesiyle, ben de her biri birbirinden etkileyici fotoğrafları inceledim ve seçtim. Tüm fotoğraflar aslında, yaşamın her alanındaki gerçekliği etkili bir biçimde ortaya koyuyor. Bu gerçeklikler arasından seçtiğim 'TOGG'un İlk Yolculuğu' başlıklı fotoğrafı, yıllardır büyük bir heyecan ile beklediğimiz yerli otomobilimizin hayata geçmesini temsil etmesi adına çok önemliydi. Seçimimde de bu heyecan önemli rol oynadı. Yine başta da belirttiğim gibi fotoğraflar, hayatın gerçekliklerini ortaya koymakta son derece etkiliydi. İsmail Kaplan’ın 'Üç Kafadar' isimli çalışmasını Kars’taki doğal şartlarda kara bürünmüş arazideki görüntüyü yansıtması nedeniyle seçtim. Milli sporlarımızdan Tarihi Kırkpınar Yağlı Güreşleri’ni yansıtan Gökhan Balcı’nın 'Pehlivanlık Hayalleri' fotoğrafı da çalışmanın da ismine yansıdığı gibi erken yaşta bu spora gönül veren gençlerimizi yansıttığı için benim seçimim oldu."" Önal, başta objektifleri ile bu anları ölümsüzleştiren Anadolu Ajansındaki gazeteciler olmak üzere bu değerli çalışmayı ortaya koyan herkese teşekkürlerini iletti.",non-satiric
"Maslak TİM Gösteri Merkezi'nde düzenlenen forum kapsamındaki ""Dünya Ulus Markalama: Tecrübe Paylaşımları"" başlıklı oturumda sunum yapan Kültür ve Turizm Bakanlığı Tanıtma Genel Müdürü Timuçin Güler, ülkenin tanıtılması için özel sektör ve kamunun işbirliği yapması gerektiğini söyledi. Türkiye Turizm Tanıtım ve Geliştirme Ajansının özel sektörle işbirliği içinde olduğunu anlatan Güler, pazarlama ve tanıtımın çok hassas çalışmalar olduğunu, işin uzmanları tarafından profesyonellikle yapılması gerektiğini ifade etti. Kullanılabilecek çok sayıda mecra bulunduğunu belirterek medyayı örnek gösteren Güler, ""Türkiye olarak 30'dan fazla ülkede televizyonlarda tanıtım yapıyoruz. Ulusal ve küresel haber kanallarında tanıtımlarımızı yapıyoruz. Markanın gelişmesi ve tutarlılığı için bu çalışmaları yapıyoruz. Reklamlar tüm yıl boyunca devam ediyor. Başarılı olamazsanız, tutarlı bir tanıtım yapamazsanız o zaman reklamın etkisini yitirmeye ve marka imajını düşürmeye başlıyorsunuz."" diye konuştu. Güler, ""goturkiye.com"" internet sitesinin 155 milyondan fazla ziyaretçisi olduğunu kaydetti. Platformun 10 dilde hizmet verdiğini aktaran Güler, aynı zamanda sosyal medyada aktif olan ""Go Türkiye"" hesabının çok sayıda takipçisi bulunduğunu söyledi. ""Kamu Diplomasisi ve Ulus Markalama Stratejisi"" başlıklı panelde konuşan Cumhurbaşkanlığı İletişim Başkanlığı Kamu Diplomasisi Daire Başkanı Oğuz Güner, kamu diplomasisinin aynı zamanda ülkelerin saygınlığını artırmayı hedefleyen bir alt disiplin olduğunu kaydetti. Kamu diplomasisi ve ulus markalamanın ikisinin de yumuşak güç unsuru olduğunu belirten Güner, şöyle devam etti: ""Kamu diplomasisinin geçmişine baktığımızda ilk etapta uygulayıcı aktörün hükümet olduğunu görüyoruz. Son 60 yıllık süreçte artık STK'lerin, uluslararası şirketlerin, vatandaş diplomatların birer kamu diplomasi aktörü olduğunu görüyoruz. Bu süreçlerde topluma, siyasal anlamda uluslararası kamuoyuna ya da hedef kitlenize vereceğiniz siyasal mesaj dışında bir kategorizasyon yapılacaksa, ülkenin imajına katkı sunacak bir çalışma olacaksa bunu aslında ulus markalama kümesi içine koyuyoruz."" Kamu diplomasisi ve ulus markalamanın birçok devlette üst düzey kamu kurumlarınca yürütülen bir faaliyet alanı olduğunu bildiren Güner, ""Türkiye'de çok kolektif bir kamu diplomasisi ekosistemi var. Bu ekosistem birbirinden güçlü aktörlerin, birbirinden farklı faaliyet alanlarında yürüttüğü projeler üzerinden yorumlanıyor. Bunlardan biri TİKA'dır. Gönül coğrafyası olarak addettiğimiz coğrafyada muazzam işler yapıyorlar. Maarif Vakfı, Yunus Emre Enstitüsü var. Kızılay, AFAD gibi kurumlarımız var."" ifadelerini kullandı. Penn State Üniversitesinden Doç. Dr. Kılıç Buğra Kanat, kamu diplomasisinin ABD'de doğup geliştiğini söyledi. Ulus markalamanın daha yeni bir konsept olduğunu dile getiren Kanat, kamu diplomasisi ile ulus markalamaya bakıldığında sürekli ""yumurta-tavuk"" ilişkisinin görüldüğünü anlattı. Kanat, ""Soğuk savaş bittiğinde söylem değişir, yumuşak güce dönüşür. Yumuşak güç nedir? Ülkelere zorla yaptıramadığınız şeyleri, belirli cazibe merkezleri oluşturarak, farkında olmadan, onların güvenini kazanarak yaptırmaktır."" dedi. Kamu diplomasisinin hedeflenen bir kitleye yönelik yapıldığını belirten Kanat, ""Bu kitle de genelde ülkedeki elitler, gazeteciler, etki edebilen kanaat önderleri, STK temsilcileri olur. Kamu diplomasini sadece bir ülkede daha iyi görünmek için yapmazsınız, daha mikro hedefleriniz olur ve o mikro hedeflerle kanaat önderlerinin fikrini değiştirdikten sonra onların kendi hükümetlerine yapacağı baskıyla hükümetlerin politikasını değiştirmesini beklersiniz."" diye konuştu. Forum, panellerle devam ediyor.",non-satiric
"AA foto muhabirleri ile muhabirlerinin yurt içi ve dışında çektiği fotoğrafları inceleyen Göktaş, “haber”, “spor” ve “çevre- yaşam” kategorilerinde beğendiği kareleri seçti “Haber” kategorisinde Cumhurbaşkanı Recep Tayyip Erdoğan'ın, TOGG'un seri üretiminin yapılacağı Gemlik Kampüsü'nün açılışında üretim bandından inen aracı kullanarak tören alanına getirmesini yansıtan Emrah Yorulmaz'ın “TOGG'un ilk yolculuğu” fotoğrafını beğenen Göktaş, “Spor”'da ise Elif Öztürk Özgöncü'nün Ampute Futbol Dünya Kupasını kazanan Türk Milli Takımı'yla ilgli “Şampiyonlar” başlıklı fotoğrafına oy verdi. Göktaş, “çevre-yaşam” kategorisinde ise tercihini, İsmail Kaplan'ın “Alacakaranlık Ritüeli” başlıklı fotoğraftan yana kullandı. Yarışmaya katılan fotoğrafların hepsinin birbirinden güzel olduğunu vurgulayan Göktaş, emeği geçenleri tebrik etti. Tercih yapmakta zorlandığını dile getiren Türkiye'nin Cezayir Büyükelçisi Mahinur Özdemir Göktaş, çalışmalarını da yakından takip ettiği AA’ya başarılar diledi.",non-satiric
"TBMM Başkanı Mustafa Şentop, katıldığı bir televizyon programında gündeme ilişkin değerlendirmelerde bulundu. CHP Genel Başkanı Kemal Kılıçdaroğlu'nun, anayasa değişikliğine ilişkin çağrısına yönelik bir soru üzerine Şentop, TBMM üyelerinin, görev yaptığı süre içerisinde yasal çalışma yapmaya yetkili olduğunu anımsattı. Şentop, TBMM'nin, 400'ün üzerinde oyla Anayasa değişikliği yapabileceğini ancak müzakere ve tartışmalar dikkate alındığında bunun zaman alabileceği nedeniyle bu yasama yılı içerisinde yetişmesinin kolay olmayacağını kaydetti. ""Referanduma gitmeden bir başörtüsü değişikliğini anayasa bazında mümkün görüyor musunuz?"" sorusuna Şentop, ""Ben mümkün görüyorum. 400'ün üzerinde bir oyla TBMM'de böyle bir değişiklik geçebilir."" karşılığını verdi. Başörtüsüyle ilgili tartışmaları anımsatan Şentop, aslında Meclis'te başörtüsüyle ilgili bir gündem olmadığını ancak Kılıçdaroğlu'nun başörtüsüyle ilgili hukuki düzenleme önerisiyle konunun gündeme geldiğini söyledi. Sorunun kalıcı olarak çözülmesi yönünde bir ittifak olduğuna dikkati çeken Şentop, sorunun kanunla çözülmesi için daha önce kanun çıkartıldığını ancak Anayasa Mahkemesinin düzenlemeyi iptal ettiğini hatırlattı. TBMM Başkanı Şentop, şöyle devam etti: ""Sorunun çözümü kanunla denenmiş ama çözülememiş. Dolayısıyla bir daha kanunla yapılmasını söylemek yanlış olur. Ayrıca kanunla bir hak tanıdığın zaman, başka bir kanunla bu hakkın kaldırılması mümkün. Dolayısıyla 'kalıcı olarak çözelim' deniyorsa bu Anayasa değişikliğiyle olabilecek bir şey. Bu konu kalıcı halde çözüme kavuşturulabilir. Bunun TBMM'den geçeceğini düşünüyorum. Esas olan meselenin çözümüdür. Meclis çatısı altında çözülmesi herkesi memnun edecektir. Tekrar bunun referanduma sunulmasına gerek yok."" Başörtüsüyle ilgili anayasa değişikliği teklifine imza atmasına ilişkin tartışmalara değinen Şentop, daha önce Yassıada yargılamalarının hukuki dayanağının kaldırılmasını içeren kanun teklifine de imza attığını ancak bir tartışma yaşanmadığını anlattı. Şentop, eski TBMM Başkanlarından Mustafa Kalemli, Hikmet Çetin, Hüsamettin Cindoruk, Bülent Arınç, Cemil Çiçek gibi siyasetçilerin de görevleri sırasında anayasa değişikliği veya kanun tekliflerine imza attığını ancak bir tartışma yaşanmadığını vurguladı. Anayasa'da, Meclis Başkanlarına kanun değişikliği teklifine imza atamayacağına ilişkin bir sınırlama olmadığına işaret eden Şentop, ""Meclisimizde şu anda 580'in üzerinde milletvekili arkadaşımız var. Bu arkadaşlarımızın her birinin içinden geçen, zihninden, kendisinin tasarladığı, hayal ettiği bir çerçeveye uymak zorunda değilim. Anayasa'ya uymak zorundayım. Anayasa'ya göre böyle bir engel yok."" diye konuştu. Şentop, başörtüsüyle ilgili anayasa değişikliği teklifine imza atmasının, Anayasa, İçtüzük ve Meclis'teki teamüllere uygun olduğunu bildirerek ""Peki farklı olan nedir, niye şimdi itiraz ediliyor diye baktığımda aklıma gelen tek şey teklifin konusu başörtüsü, dolayısıyla ben bunun gizli bir başörtüsü düşmanlığı, İslami değerlere ve sembollere olan bir düşmanlığın tezahürü olduğunu düşünüyorum. Başka farklı bir durum yok. Ben bunu böyle yorumluyorum."" değerlendirmesinde bulundu. Seçimin erkene alınmasıyla ilgili başka bir soruyu yanıtlarken Şentop, erken seçim kararının hem Cumhurbaşkanı hem de TBMM tarafından verilebileceğini, bu konunun yasalarda açıkça belirtildiğini söyledi. Şentop, ""Seçimlerin erkene alınması mümkün mü?"" sorusuna, ""Siyaseten baktığınızda erken seçimden bahsedebilmek mümkün değil. Yani seçimlerin bir veya 2 ay öne alınması siyaseten 'erken seçim' olarak nitelendirilemez ama hukuken, teknik olarak şüphesiz erken seçim denebilir buna. Bir gün önce de bir hafta önce de yapsanız erkendir. Buna karar verecek olan TBMM veya Sayın Cumhurbaşkanı'mızdır. Haziran ayı düşünülebilir, hac mevsimi başlıyor. Hacca giden insanlarımız oluyor. Bunların sayısı önemli bir miktara ulaşıyor. Belki bu açıdan değerlendirilebilir."" karşılığını verdi. -""Bunu hukukçu olmayanlar daha çok tartışıyor"" Şentop, ""Kılıçdaroğlu, Sayın Erdoğan'ı kastederek, 'Seçimi kaybedeceğini anlarsa, o takdirde 'Ben seçime girecektim ama YSK izin vermedi diyecek.' dedi. YSK'nin böyle bir yetkisi var mı?"" şeklindeki soruyu şöyle yanıtladı: ""Bir hukukçu olarak, bir şeyi değerlendirebilmek için o şeyin hukuken kıymetli olması lazım. 'Zırva tevil kabul etmez' diye bir söz var. Aklınıza gelen her şeyi söyleyebilirsiniz ama bunun hukuki kıymet ifade etmesi için bir hukuki dayanakları olması, en azından kısmen de olsa bir hukuki yorum tekniğine dayanıyor olması lazım. Bu konu daha önce de birkaç kere gündeme getirildi. Sayın Cumhurbaşkanı'mızın tekrar aday olması konusunda herhangi bir hukuki engel yok, bu çok açık. Konuyla ilgili akademik, uzunca bir makale yazdım. Biraz daha eklemelerle kitaba dönüşecek bir makale. Yani bunun bir kitabını yazdığımı söyleyebilirim. Anayasa Komisyonu Başkanı'yken yapılan tartışmaları da biliyorum. Komisyon raporu da var."" Şentop, Cumhurbaşkanı seçimiyle ilgili Anayasa'nın 101. maddesinin bütünüyle değiştiğini, yeni 101. maddenin, eski maddeyi yürürlükten kaldırdığını, yeni düzenlemeye göre Cumhurbaşkanı'nın iki defa seçilebileceğini bildirdi. Yeni düzenlemeyle Cumhurbaşkanı Recep Tayyip Erdoğan'ın tekrar aday alabileceğinin altını çizen Şentop, ""Hukuken bunun tartışılacak bir tarafı yok. Bunu hukukçu olmayanlar daha çok tartışıyor veya maddenin yenilendiğini bütünüyle bilmeyen, bunu araştırmadan konuşan, yani bilgisizlikle konuşanlar bu konuyu tartışıyor. O konuda herhangi bir tereddüt yok."" dedi. CHP Genel Başkanı Kemal Kılıçdaroğlu'nun ""İstanbul seçimlerinin yenilenmesi"" yönündeki çağrısına ilişkin soruya cevap veren Şentop, ""Benim bildiğim; yerel seçimlerin, herhangi bir ilde, bir büyükşehirde yenilenmesine dair bir imkan yok. Meclis üyeliklerinde eksilme olduğu zaman boşalan yere listelerden tamlamalar oluyor. Başkan görevinden ayrıldığı zaman onun yerine belediye meclisinde seçim yapılarak başkan seçiliyor. Anayasa'ya göre de seçimler 5 yılda bir yapılır. TBMM seçimlerinin yenilenmesinden ilham alabilirler ama bu başka bir şey. Bu konuda açık hükümler var."" dedi. Şentop, bir soru üzerine, İYİ Parti Kocaeli Milletvekili Lütfü Türkkan'ın, yılbaşı tebrik kartının, siyasi mesaj içerdiği için Meclis matbaasında basılmadığına yönelik çıkan haberleri de değerlendirdi. Meclis'te, işleyen kurallara bağlı bir sistem olduğunu, yılbaşı veya bayram tebriği, kartvizit gibi konularda bazı kuralların bulunduğunu anımsatan Şentop, bu kartların Meclis matbaasında basıldığına işaret etti. Şentop, kişisel propaganda ve reklamla ilgili sınırlamalar konulduğunu, şimdiye kadar buna uyulduğunu dile getirdi. Konuyla ilgili mevzuatın 2014 yılında belirlendiğini anımsatan TBMM Başkanı Şentop, şunları kaydetti: ""Bu arkadaşımız bu dönem içerisinde 66 talepte bulunmuş, bunlardan üçünden kendisi vazgeçmiş. Bütün talepleri herhangi bir sorun, tartışma yaşanmadan karşılanmış. Farklı partilere mensup milletvekillerinden gelen, mevzuata uygun olmayan talepler de aynı şekilde kabul edilmemiş. Bu arkadaşımız kendisine ayrıcalık istiyor. 8 senedir kimseye yapılmayan bir uygulamayı bana yapın diyor. Hiç kimsenin böyle bir talepte bulunmaya hakkı yoktur. Herkes Meclis'te işleyişe, kurallara uymak zorundadır. Kanuna aykırı bazı ifadelerin yer almasını isteyenler de daha önce olmuş. Onlara da gerekli şekilde ret cevapları verilmiş. Kimseye bir ayrıcalık tanımıyoruz. Kimse de kendisine özel bir muamele yapılmasını, bir ayrıcalık tanınmasını, Meclis uygulamasının ve kurallarının kendisi için çiğnenmesini talep edemez. Bu çok yakışıksız."" Şentop, altılı masanın anayasa değişikliği önerilerine ilişkin bir soruya, ""Türkiye artık anayasa değişikliğini değil de yeni anayasayı konuşmalıdır. Bütüncül yaklaşımla, yani bir felsefesi, paradigması olan bir metinden bahsediyorum."" diye karşılık verdi. Şimdiye kadar darbe anayasasında çok ciddi iyileştirmeler yapıldığına dikkati çeken Şentop, altılı masanın önerdiği değişiklik paketini okuduğunu, ""sadece hükümet sistemini değiştirelim, eskiye dönelim"" şeklindeki bir yaklaşımı doğru bulmadığını vurguladı. Şentop, ""Bir taraftan parlamenter sistem vurgusu yapılırken bir taraftan da cumhurbaşkanının halk tarafından seçildiği bir yarı başkanlık sisteminin üzerinden bir sistemi önermek tuhaf."" değerlendirmesinde bulundu. Şentop, terör örgütü PKK'nın Fransa'daki eylemlerine ilişkin bir soru üzerine ise şunları kaydetti: ""Bu gayet normaldir; terör örgütü amaçlarını gerçekleştirmek için eylemlerini devam ettirir. Türkiye'ye karşı terör örgütlerini besledikleri, desteklediklerini biliyoruz. Fransa ve Avrupa ülkeleri resmiyette PKK'yı terör örgütü olarak kabul ediyor. Ama el altından Türkiye'nin aleyhine faaliyetlerine göz yumuyorlar. Bu örgütün, Fransa, İngiltere, Almanya ve Avrupa'da, bu ülkelerde zarar vermesi kaçınılmaz bir durumdur. Fransa'da uluslararası toplantılar vesilesiyle bulunduğumda bunu mevkidaşıma ifade ettim.""",non-satiric
"Buna göre, 2025 başından itibaren eğlence parkları, hayvanat bahçeleri ve çocuk oyun alanları gibi açık alanlarda sigara ve benzeri ürünleri içmek yasaklanacak. Ayrıca hastane ve okul gibi binaların girişlerinde sigara içmek yasak olacak. Restoran ve kafe gibi kapalı alanlarda sigara içenler için ayrılan özel kapalı bölümler kaldırılacak. Tütün ürünlerinin satışına da kısıtlama getirilecek. Otomatik makinelerden sigara satışı tamamen sonlandırılacak. Ayrıca kafe, restoran, bar gibi işletmeler ile festival gibi organizasyonlarda sigara satışı yapılamayacak. Bunun yanı sıra 2028'den itibaren gıda satılan 400 metrekareden büyük mağazalarda tütün ürünlerinin satışı sonlandırılacak.",non-satiric
"El Bab'dan dönen komandolar, davul zurna ve çiçeklerle karşılandı. Gümenek mevkisindeki taburda düzenlenen ve İstiklal Marşı'nın okunmasıyla başlayan törende dua edildi, kurban kesildi. Askerler komando marşını okudu. Komandolar, daha sonra aileleriyle hasret giderdi. Tokat Valisi Numan Hatipoğlu, burada yaptığı konuşmada, ülkenin içeride ve dışarıda huzuru ve güveni için her zaman canlarını ortaya koyarak çalışan güvenlik güçlerinin baş tacı olduğunu belirterek, ""Özellikle sadece milletimizin canı, malı, huzuru için değil görev yaptığınız her yerde canınızı ortaya koyarak ülkemizi temsil ettiğinize şahidiz. Hepinize ayrı ayrı teşekkür ediyoruz. Sizler ve sizlerin yoldaşları, ülkemizin yarınlara daha emin adımlarla ulaşması için hayatınızla, canınızla ve ailelerinizin fedakarlıklarıyla görev yapıyorsunuz. Hepinize hoş geldiniz diyorum. Seferiniz kutlu olsun."" dedi. Programa, İl Jandarma Komutanı Kıdemli Albay Bahri Bostancı, İl Emniyet Müdürü Armağan Adnan Erdoğan da katıldı.",non-satiric
"Osmangazi Belediyesinden yapılan açıklamaya göre, sokakta yaşamlarını sürdüremeyecek durumdaki hasta ve engelli kedilere, villalarda hijyenik ve sağlıklı bir yuva imkanı sunuluyor. Tesisteki engelli kediler, 25 metrekare taban, 8 metre yüksekliğe sahip, Osmanlı mimarisine uygun inşa edilen iki villada yaşıyor. Kediler, günde yaklaşık 10 kilogram kuru mamayla besleniyor. Sahipleri tarafından bırakılmış, trafik kazası geçirmiş, hastalık ya da diğer nedenlerle uzvunu kaybetmiş kedilerin rehabilitasyonu ve tedavileri de her gün periyodik olarak veterinerler tarafından yapılıyor. Kediler, villalarda kış boyunca üşümemeleri için gece gündüz yanan sobalarla ısınıyor. Açıklamada görüşlerine yer verilen Belediye Başkanı Mustafa Dündar, sokaktaki hayvanları toplayıp sağlıklarına kavuşturduklarını belirterek, şu ifadeleri kullandı: ""Sokakta yaşamlarını sürdüremeyecek durumdaki sakat, gözü görmeyen ve yaşlı kediler, barınakta özel yaptırdığımız kedi villalarında hayatlarını sürdürüyor. Bu can dostlarımızın ter türlü bakımını yapıyoruz. Kış aylarının gelmesiyle üşümemeleri için de her gün sabah ve akşam soba yakılıyor. Soğuk kış aylarında sıcacık bir yuva imkanı sunuyoruz. Havalar ısınana kadar da yakmaya devam ediyoruz.""",non-satiric
"SANKO Üniversitesi Hastanesinden yapılan açıklamaya göre, bir yakınını ziyaret etmek için hastaneye giden Fuat Sağlam, burada yaptırdığı sağlık taramasında kalbinde 5 delik olduğunu öğrendi. SANKO Üniversitesi Tıp Fakültesi Kalp ve Damar Cerrahisi Ana Bilim Dalı Başkanı Doktor Öğretim Üyesi Feragat Uygur'un yaptığı tetkikler sonucunda Sağlam'ın kalbindeki deliklerin 19 milimetre ve 9 milimetre genişliğinde olduğu tespit edildi. Sağlam, hastanede gerçekleştirilen açık kalp ameliyatının ardından taburcu edildi. Açıklamada görüşlerine yer verilen Doktor Öğretim Üyesi Feragat Uygur, vatandaşların düzenli sağlık kontrolü yaptırması gerektiğini hatırlattı. Hastanın sağlığına kavuştuğunu belirten Uygur, şunları kaydetti: ""Bugün genç hastamızı sağlığına kavuşmuş bir şekilde evine gönderebilmenin gururu içerisindeyiz. Hastamızın herhangi bir şikayeti olmadan hastanemize gelmiş olması çok büyük bir şans. Genç yaşlarda belirti vermemekle birlikte belirtiler ilerleyen yaşlarda daha çok görülmektedir. Hastanın kalbinde iki kulakçık arasında tespit edilen bu delikler yaşın ilerlemesi ile yaşam kalitesini düşürmekte ve ömrü kısaltmaktadır."" Fuat Sağlam da Mardin'de yaşadığını ve hasta ziyareti için Gaziantep'e geldiğini ifade etti. Yaptırdığı taramada kalbindeki sorunu öğrendiğini dile getiren Sağlam, ""Sağlığıma kavuşmam için açık kalp ameliyatı olmam gerektiği söylendi. Başarılı bir ameliyat sonrası sağlığıma kavuşmanın mutluluğunu yaşıyorum. Hocalarıma ve hastaneye teşekkür ediyorum."" ifadelerini kullandı.",non-satiric
"Suudi Arabistan’ın başkenti Riyad’da düzenlenen Çin-Arap Ülkeleri Zirvesi’nde ülkesini temsil eden Menfi, Arap-Çin ilişkileri ve zirve hakkında açıklamalarda bulundu. Dünyada hızlı gelişen ekonomik ve politik gelişmelerin ışığında ortaklık kavramının tanımlanmasında gelenekselleşmiş tanımlardan kaçınma konusunda daha fazla esneklik gösterilmesi gerektiğini kaydeden Menfi, “Riyad Zirvesi, Arap-Çin ilişkilerinde tarihi bir durak olacaktır.” dedi. Menfi, 2004’te gerçekleştirilen Arap-Çin İşbirliği Konferansı dışında, Arap-Çin ilişkilerinin büyük önem arz ettiğini belirterek, Arap dünyasının ticaret hacmi münasebetiyle Çin’in en büyük ticaret ortakları sıralamasında yedinci sıraya yükseldiğini ifade etti. Söz konusu zirvenin, Pekin-Arap ülkeleri ilişkilerinde önemli bir durak olduğunu vurgulayan Menfi, ilişkilerin, halkların seçim hürriyeti, ortak çıkarlar ve devletlerin egemenliklerine saygı çerçevesinde kurulduğunu kaydetti. Menfi ayrıca, Libya-Çin ilişkilerinin Pekin yönetiminin 1951 yılında Libya’nın bağımsızlığını desteklemesinden bu yana sürdüğünü, iki ülkenin 1995’ten 2020’ye kadar yıllık yüzde 17’den fazla artış gösteren bir ticari ilişkiye de sahip olduğunu sözlerine ekledi.",non-satiric
"Cumhurbaşkanlığı Savunma Sanayii Başkanı İsmail Demir, sosyal medya hesabından, Başkanlıkça başlatılan, ASELSAN ve alt yüklenici KOBİ'leri tarafından yürütülen Albatros-S insansız deniz araçları (İDA) Sürü Projesi ile ilgili video paylaştı. Paylaşımında, yüksek otonomi özellikli sürü İDA geliştirmeye ve İDA ailesini genişletmeye devam ettiklerini belirten Demir, şunları kaydetti: ""Projenin 3'üncü aşamasında 8'li sürü mimarisini hayata geçirdik. Albatros-S İDA Sürüsü farklı görevler icra ediyor, alt görev paylaşımı yapıyor, alt sürülere bölünüyor. Arama-kurtarma, geniş alan tarama-tespit, refakat, şüpheli araçlara angajman ve insanlı sistemlerin kullanılmasının riskli olduğu hallerde görev yapabilecek şekilde temel yetenekler geliştirildi. Hedefimiz İDA'larda da İHA'lardaki gibi öncü olmak. Devamı gelecek.""",non-satiric
"Türkiye Bilardo Federasyonunun Gölbaşı'ndaki Tesislerinde düzenlenen toplamda 64 sporcunun katıldığı Türkiye 3 Bant Bilardo Şampiyonası final maçıyla sona erdi. Tolgahan Kiraz, Semih Saygıner karşısında 19 isteka 40-32'lik skorla şampiyonaya veda ederken, milli takıma girmeye hak kazandı. Berkay Karakurt ise Lütfi Çenet'i 23 isteka 40-30 yenerek finale adını yazdırmayı başardı. Semih Saygıner-Berkay Karakurt arasında oynanan Türkiye 3 Bant Bilardo Şampiyonası Final Etabı final karşılaşması, büyük bir çekişmeye sahne oldu. Finale önde başlayan Semih Saygıner, molaya 17 isteka 23-10 üstün girdi. Moladan sonra maçın seyrini değiştiren Berkay Karakurt, eşitliği sağladığı maçta 27 isteka 40-39 yenildi. Böylece şampiyonluğu Semih Saygıner kazandı. Maçtan sonra dereceye girenlere kupaları düzenlenen törenle takdim edildi. Kupa töreninde konuşan Türkiye Bilardo Federasyonu Başkanı Ersan Ercan, heyecan dolu bir final maçı olduğunu söyleyerek, 2023 yılı milli takımını şöyle açıkladı: ""Gerçekleştirdiğimiz 4 etap sonucunda genel klasman birincisi aynı zamanda Türkiye şampiyonu Semih Saygıner, ikinci sırada dünya şampiyonlarımızdan Tayfun Taşdemir, üçüncü sırada Berkay Karakurt ve dördüncü sırada Tolgahan Kiraz."" Türkiye Şampiyonu Semih Saygıner'e 100 bin lira para ödülü takdim edilirken, ikinciye 60 bin, üçüncülere de 30'ar bin lira para ödülü verildi. Türkiye 3 Bant Bilardo Şampiyonası Final Etabı sıralaması: 1. Semih Saygıner 2. Berkay Karakurt 3. Lütfi Çenet 3. Tolgahan Kiraz Türkiye 3 Bant Bilardo Şampiyonası Genel Klasman Sıralaması: 1. Semih Saygıner 2. Tayfun Taşdemir 3. Berkay Karakurt 4. Tolgahan Kiraz",non-satiric
"Dijital Medya Uzmanı ve Stratejisti Glen Gilmore, ""Bence herkes 'yapay zeka silahlanma yarışı' tabirinin acı bir şekilde farkında ve bu hepimiz için endişe verici olmalı. Çünkü bir teknolojiden bahsediyoruz. Bu iyi bir teknoloji olmalı. Ancak bu, yapay zeka silahlanma yarışı haline geldi."" dedi. İstanbul'da ""Geleceği Şekillendirmek: Belirsizlikler, Gerçekler ve Fırsatlar"" temasıyla düzenlenen TRT World Forum 2022 kapsamında ""Küresel Teknolojik Üstünlük Yarışı: Yapay Zeka ve Siber Güvenlik Çağında Değişen Paradigmalar"" başlıklı panel gerçekleştirildi. Moderatörlüğünü TRT World sunucusu Alican Ayanlar'ın yaptığı panele, Dijital Medya Uzmanı ve Stratejisti Glen Gilmore, İnternet Tahsisli Sayılar ve İsimler Kurumu (ICANN) Orta Doğu ve Afrika Genel Müdürü Baher Esmat ve Eski NATO Deniz Araştırmaları ve Deneyleri Merkezi asistanı Maurizio Geri konuşmacı olarak katıldı. Burada konuşan Gilmore, yapay zekanın olumlu yönde kullanımını sıklıkla gördüklerini belirterek, artık yapay zekanın tıbbi bir durumu en iyi doktorlardan daha iyi teşhis edebildiğini vurguladı. Yapay zekanın muazzam miktarda veri toplayarak ve bu verileri çok hızlı bir şekilde sindirerek insanlara çözümler sunduğunu kaydeden Gilmore, yapay zekanın bir sorun oluşmadan önce onu fark edebileceğini ve giderebileceğini belirtti. Gilmore, öte yandan yapay zeka konusunda uzman insanlarla konuşulduğunda, onların da yapay zekanın nasıl çalıştığını tam olarak anlamadıklarını söylediğini belirterek, bunun endişelenilmesi gereken bir durum olduğuna işaret etti. Yapay zekanın daha şeffaf olması gerekliliğine de vurgu yapan Gilmore, ""sorumlu"" ve ""şeffaf"" yapay zeka gibi ifadelerin eklenmesi gerektiğini belirtti. Gilmore, ""Bence herkes 'yapay zeka silahlanma yarışı' tabirinin acı bir şekilde farkında ve bu hepimiz için endişe verici olmalı. Çünkü bir teknolojiden bahsediyoruz. Bu iyi bir teknoloji olmalı. Ancak bu, yapay zeka silahlanma yarışı haline geldi."" ifadesini kullandı. ICANN Orta Doğu ve Afrika Genel Müdürü Esmat da, internetin isimlendirme sistemi hakkında bilgiler paylaştı. Esmat, ""Yapay zeka, son kullanıcılar olarak çevrim içi yaptığımız her şeyin parçası olabilir. Ama ne ölçüde, ne düzeyde olacağı bence henüz net değil, ama izlediğimiz her şeyin bir parçası olacak."" dedi. Hükümetlerin ve uluslararası kuruluşların yapay zeka konusunda karşılaşacakları zorluklara göğüs germeye hazır olup olmadıklarının sorulması üzerine Esmat, ICANN gibi internet yönetişimi kuruluşlarının yıllar önce 'çok paydaşlı model' adı verilen bir modeli benimsediklerini ve teknik çalışma, politika geliştirme, internet ve teknolojilerin gelişimi ve kalkınma politikaları konularıyla ilgilendiklerini söyledi. Esmat, internetin ""harika yanlarından birinin de herkes için fırsatlar yaratması"" olduğunu belirterek, ""Bugün, bu küresel ağa bağlı 5 milyardan fazla kullanıcımız var. Ancak eşit fırsatlara sahipler mi? 'Anlamlı bağlanabilirlik' dediğimiz şey açısından, onlara sunabileceklerimiz konusunda daha iyisini yapabilir miyiz? İnternete erişim elde etmek bir şeydir, ancak internete anlamlı erişim elde etmek başka bir şeydir."" diye konuştu. Eski NATO Deniz Araştırmaları ve Deneyleri Merkezi asistanı Geri de, teknolojinin birçok toplumun gelişmesine yardımcı olduğunu ifade etti. Geri, teknolojik devrimin üstel olduğuna ve Sanayi Devrimi gibi önceki devrimlerin toplumu kademeli olarak dönüştürdüğüne dikkati çekerek, ""Bu devrim toplumu çok hızlı dönüştürebilir."" ifadesini kullandı. Sosyal medya nedeniyle üç saniyeden fazla odaklanamadıklarını kaydeden Geri, ""Sosyal medyayla demokrasilerin nasıl saldırıya uğradığını gördük. Zihinlerimizin değiştiğini gördük."" değerlendirmesini yaptı. Geri, yapay zekanın küresel güç rekabetinde de önemli bir yeri olduğuna işaret ederek, bürokrasinin ve askeri altyapının teknolojik devrimlere hızla adapte edilmesi gerektiğini söyledi.",non-satiric
"Kirişci, Cumhurbaşkanlığı Külliyesi'ndeki kabine toplantısı sonrasında gazetecilerin, sahipsiz hayvanlar ile evcil kedi, köpek ve gelinciklere mikroçip takılması uygulamasına ilişkin sorularını yanıtladı. Sahipsiz hayvanlar için yapılması planlanan barınakların sorulması üzerine Kirişci, çalışmanın devam ettiğini, İstanbul'da 39 ilçeye yazıyı gönderildiğini ve bu belediyelerin değerlendirme sonrası dönüş yapacağını söyledi. Kirişci, İstanbul'da hem Anadolu hem de Avrupa Yakası'nda barınakların yapılacağı yerlerinin hazır olduğu bilgisini vererek, istenildiği takdirde belediyeler ve Valilik koordinasyonunda bu yerlerin verilebileceğini kaydetti. ""Mikroçip bulunmadığı"" iddialarına ilişkin bir soru üzerine Kirişci, ""Çip krizi yok, kimliklendirme işlemini il ve ilçe müdürlüklerimiz yapıyor."" dedi. Bakan Kirişci, mikroçip uygulamasında sürenin uzatılıp uzatılmayacağına ilişkin de ""Bakacağız, şu ana kadarki rakamlar ve genel gidişatına da bakarak onu değerlendireceğiz. 5 gün var, olabilir."" diye konuştu.",non-satiric
"Güleryüz, AA foto muhabirleri ve muhabirlerinin yurt içinde ve dışında çektiği, ""haber"", ""spor"" ve ""çevre-yaşam"" kategorilerindeki fotoğrafları inceledi. Spor kategorisinde Elif Öztürk Özgöncü'nün, Ampute Futbol Dünya Kupası final maçında Türkiye'nin, Ali Sami Yen Spor Kompleksi Nef Stadı'nda karşılaştığı Angola'yı yenerek şampiyon olmasına ilişkin ""Şampiyonlar"" fotoğrafını seçen Güleryüz, ""Savunma sanayisinde görev alan biri olarak seçtiğim fotoğraftaki arkadaşların gözündeki hırs, başarı inancı beni en fazla etkileyen unsur. Bir taraftan ülke olarak böyle başarılara açız. Ampute Milli Futbol Takımı'mızın yakaladığı az buz bir başarı değil, dünya şampiyonu olabilmek kolay değil. Ne kadar çalıştıklarını, istediklerini biliyoruz, hissediyoruz. Ülke olarak bu tarz gurur duyulacak başarılara ihtiyacımız var. Bunu sağladıkları için hepsine müteşekkiriz. Beni en fazla etkileyen, duygulandıran fotoğraf da bu."" dedi. Güleryüz, çevre ve yaşam kategorisinde Pavel Pavlov'un Rus askerlerinin ve ayrılıkçıların kuşattığı Ukrayna'nın Mariupol şehrinde sivillerin güvenli koridorlardan tahliyeleri sırasında bazı çocukların yakınlarından ayrılma üzüntüsünü yansıtan ""Kırmışlar kalbini"" adlı fotoğrafa oy verdi. Güleryüz, ""İki kız babası olarak açıkçası bu çocukların ve ailelerinin yaşadıklarını hissedebildiğimi düşünüyorum biraz. Bir taraftan aldığım mesaj, hepimizin alması gereken mesaj şu: Yatıp kalkıp şükretmemiz lazım. Sahip olduğumuz değerlerin her zaman farkında olmuyoruz ama başta ülkemizin güvenliği olmak üzere sahip olduklarımızın değerini gerçekten bilmemiz ve koruyup yüceltmek için de sonuna kadar mücadele etmemiz gerektiğini düşünüyorum. O yüzden bu fotoğrafa oy vereceğim."" diye konuştu. Özgür Güleryüz, haber kategorisinde de Özkan Bilgin'in Van'da terörle mücadele sonrasında güvenliğin sağlandığı Tendürek Dağı'nın zirvesine Türk bayrağı dikilmesine ilişkin ""Görev tamam"" fotoğrafını oylayarak, şu değerlendirmelerde bulundu: ""Bizim yaptığımız her türlü faaliyetteki esas amacımız, motivasyonumuz bu. Özellikle terörle mücadele konusunda kamikaze dronlarımız, taktik mini İHA sistemlerimizle güvenlik güçlerimizin böyle pozlar verebilmesini amaçlıyoruz. Ülkemizin, vatanımızın her toprağı, her karışı bizim için çok değerli. Kendi içimizdeki konuşmalarda da motivasyonumuz şu: Yaptığımız işlerle bir tane Mehmetçiğimizin bile burnunun kanamasını engellersek ne mutlu bize. Ülkemizde çok çok azaldı ama bundan sonra bütün vatan toprağında böyle göğsümüzü gererek çok daha güvenli şekilde vereceğimiz fotoğraflar olsun diyerek bunu seçmeye karar verdim.""",non-satiric
"Bebekken buğday tarlasında çıkan yangında vücudunun büyük bölümünde kalıcı yanıklar oluşan ve ellerini kaybeden Serkan Bayram'ın hayata tutunma mücadelesini anlatan film için Meclis'teki konferans salonunda milletvekillerine özel gösterim düzenlendi. Gösterim öncesi konuşma yapan AK Parti İstanbul Milletvekili Serkan Bayram, 3 Aralık Dünya Engelliler Günü'nde İstanbul'da galası yapılan filmin hikayesinin gerçek bir yaşam öyküsü olduğunu anlattı. Henüz bir yaşındayken tarladaki bir yangın sonucu 41 gün yoğun bakımda kaldığını, yaşadığı zorlu bir hayatın ardından 41 yaşında da Erzincan'dan milletvekili seçildiğini aktaran Bayram, yangında vücudunun bazı uzuvlarını kaybettiği için gençlik yıllarının çileyle geçtiğini, 15-16 yaşına kadar elleri cebinde dolaştığını ifade etti. Sosyal baskılardan yorulduğu için göğsüne ""sormayın"" yazısı asmayı düşündüğünü anlatan Bayram şöyle devam etti: ""Bir dönem, 'Yurt dışına gideyim de en azından yabancı dil bilmediğim için sorduklarını nasıl olsa anlamam.' diye düşündüm. Vizeye başvurdum, reddedildi. Sonra da bir karar verecektim; ya dünyamı değiştirecektim ya da mücadele edecektim. Ben mücadeleyi seçtim, bütün Türkiye beni tanısın, bir defa sorsun öğrensin, bir daha da sormasın istedim.""  Bazen kendisine, ""Filmin senaryosunu kim yazdı?"" diye sorulduğunu dile getiren Bayram, ""Rabb'im yazdı, biz de bu dünyada oynadık."" şeklinde konuştu. Hukuk fakültesini bitirdikten sonra hakim ve savcı olabilmek için mücadele ettiğini ancak engeli dolayısıyla elendiğini vurgulayan Bayram, geçen yıl Meclis'te tüm partilerin desteğiyle ilgili kanunda düzenleme yaptıklarını ve engellilerin de hakim ve savcı olabilmelerinin önünün açıldığını kaydetti. Bayram, filmin tüm sinema salonlarında gösterimde olduğunu anımsatarak ""Sinemalarda akın akın izleniyor, gişe rekorları kırılıyor. Engelli kardeşlerimiz arayıp 'Bana rol model oldunuz.' diyor. Bu film bir sosyal sorumluluk projesidir. Elde edilen gelirle İstanbul'da bir Engelli Yaşam ve Kültür Merkezi yapacağız. Anaokulu ve huzurevleri ne kadar elzem olduysa engelli yaşam merkezleri de elzem olmuştur."" dedi. Bayram, Cumhurbaşkanı Recep Tayyip Erdoğan'ın engelliler için devrim niteliğinde hizmetler yaptığını işaret ederek engelliler adına teşekkür etti. Konuşmanın ardından filmin gösterimine geçildi. Ayrıca Meclis çalışanları için de ayrı bir seans düzenlendi. Milletvekili Serkan Bayram'ın danışmanlığı ve yönlendirmesiyle senaryosu Volkan Kapkın tarafından kaleme alınan ""Buğday Tanesi""nin yönetmenliğini Doğan Ümit Karaca üstlendi. Sanatçı Kutsi, Deniz Arna ile Erkan Bektaş'ın da rol aldığı yapımın çekimleri İstanbul ve Ankara'da gerçekleştirildi. Yaklaşık 120 dakikalık film, Türkiye'nin yanı sıra yurt dışında 6 ülkedeki sinemalarda gösterimde bulunuyor.",non-satiric
"Cumhurbaşkanlığı İletişim Başkanlığından yapılan açıklamaya göre, İstanbul'da gerçekleştirilecek görüşmelerde, Türkiye ve Bulgaristan arasındaki ikili ilişkiler çeşitli boyutlarıyla gözden geçirilecek, iş birliğinin geliştirilmesi için atılabilecek adımlar ele alınacak. Görüşmelerde, güncel, bölgesel ve küresel gelişmeler hakkında fikir alışverişinde bulunulması da öngörülüyor.",non-satiric
"NASA'dan yapılan açıklamada, Orion mürettebat modülü Artemis I adı verilen 25 günlük mürettebatsız test uçuşunu, Pasifik Okyanusu'nun Meksika açıklarına inerek tamamladığı belirtildi. Açıklamada, Orion uzay aracının mürettebat modülünün yerel saatle 11.00'de taşıma modülünden başarıyla ayrıldığı, taşıma modülünün atmosferde güvenli bir şekilde yandığı ifade edilerek, mürettebat modülünün de atmosfere giriş yaptığı kaydedildi. Modülün ""sektirme tekniğini"" kullanarak atmosfer içinde irtifasını artırıp azaltarak doğru ve tutarlı bir şekilde iniş yaptığı belirtilen açıklamada, ""Orion atmosferle karşılaştığında oluşan muazzam ısının kapsülü çevreleyen havayı plazmaya dönüştürdüğü ve bunun da uzay aracıyla olan iletişimi kısa süreliğine aksattığı"" bilgisine yer verildi. Artemis I görevi kapsamında Orion uzay aracı, yaklaşık 1,3 milyon mil (2 milyon kilometre) yol kat ederek, mürettebat kapsülünü şimdiye dek Ay'ın yörüngesinde götürebileceği en uzak noktaya taşıdı. Bir tür test görevi olan bu uçuşun bir amacı da Orion'un altındaki hizmet modülünün 10 küçük uyduyu Ay'ın yörüngesine ve Ay'a konuşlandırmasıydı, bu uydulardan 4'ünün konuşlandırılması başarısız olurken, 6'sının başarıyla Ay'ın yörüngesine yerleştiği belirtildi. NASA 16 Kasım'da Orion uzay aracını Florida'nın Cape Canaveral bölgesinde bulunan Kennedy Uzay Üssü'nden fırlatmıştı. Artemis I görevinin başarısıyla NASA, şimdi bu uçuşta toplanan verileri inceleyecek ve 2024'te kalkabilecek olan Artemis II görevi için bir ekip seçmeye çalışacak. Artemis II, astronotları Artemis I ile benzer bir yörüngeye göndermeyi, ayın etrafında uçmayı ve yüzeyine inmeyi hedefleyecek. Bu doğrultuda 2025'te başlatılması planlanan Artemis III göreviyle astronotların Ay'a yeniden ayak basması hedefleniyor. Orion, 128 kilometre irtifa ile Ay'ın yörüngesinde yüzeye en yakın konumuna gelmişti. Orion uzay aracının tasarımı, inşası, testleri ve zemin tesisleri dahil olmak üzere şimdiye kadar NASA'ya en az 37 milyar dolara mal olduğu ifade ediliyor. NASA, ismini Yunan mitolojisindeki Apollo'nun ikiz kız kardeşinden alan programla, Ay'a dönüşün yanı sıra Mars'a insan gönderebilecek daha uzun vadeli yolculuklar için bir Ay kolonisi kurmayı hedefliyor.",non-satiric
"Ülkede acil tıp doktorları birliği olan ""Royal College of Emergency Medicine"" Başkanı Dr. Adrian Boyle, Times Radio'ya yaptığı açıklamada, geçen ay acil servislerde ""şimdiye kadarki en uzun bekleme süresinin"" kaydedildiğini söyledi. Ayrıca hastanelerde geçen ay ""şimdiye kadarki en yüksek doluluk oranı""na ulaşıldığına dikkati çeken Boyle, şunları kaydetti: ""Şu anda uzun beklemeler açısından gördüğümüz şey, artan ölüm oranıyla ilişkilendiriliyor ve her hafta acil servislerdeki gecikmeler ve sorunların bir sonucu olarak 300 ila 500 kişinin öldüğünü düşünüyoruz. Bunu gerçekten kavramamız gerekiyor."" Boyle, hastanelerdeki kapasitenin artırılması gerektiğini vurgulayarak ""Alternatif yollar olduğundan emin olmalıyız ki insanlar öylece acil servise yönlendirilmesin. Böyle devam edemeyiz. Bu güvensiz ve onursuz."" ifadelerini kullandı. Kovid-19 salgını ve grip salgınının aynı dönemde yaşanmasının birtakım sorunlara yol açtığını söyleyen Boyle, ""Öncelikle hastaneye yatırılması gereken hastalarınız var ama aynı zamanda personelinizin hastalanması da iş gücü sorunu yaratıyor."" dedi. İngiltere'de hastalanan Ulusal Sağlık Sistemi (NHS) personelinin sayısının, geçen ay sonu itibarıyla yüzde 20 artarak 52 bin 556'dan 63 bin 296'ya yükseldiği açıklanmıştı. -""Bazı acil servisler tam bir kriz durumunda"" Royal College of Emergency Medicine Başkan Yardımcısı Dr. Ian Higginson da BBC'ye yaptığı açıklamada, ülkedeki bazı acil servislerin tam bir kriz durumunda olduğunu belirterek şüphesiz bu durumun hastalar için risk oluşturduğunu kaydetti. Higginson, acil servislerdeki beklemelerin korkunç düzeyde olduğunu vurgulayarak ""Acil servisler şu anda gerçekten çok zor ve bazı durumlarda tam bir kriz aşamasında ve çoğu durumda istediğimiz standartta bakım sağlayamıyoruz."" ifadesini kullandı. İngiltere Ulusal Sağlık Sistemi (NHS) verilerine göre, Kasım 2022'de 37 bin 837 hasta, acil serviste 12 saatten fazla bekledi. Bu sayı Kasım 2021’de 10 bin 646 idi.",non-satiric
"İçişleri Bakanlığı Nüfus ve Vatandaşlık İşleri Genel Müdürlüğünün verilerine göre, 2022'de 15 bin 836 ikiz, 373 üçüz, 7 dördüz ve 1 beşiz doğum gerçekleşti. Toplam 1 milyon 22 bin 737 bebek nüfus kütüklerine tescil edilirken, en çok tercih edilen isimler erkeklerde Alparslan, kızlarda ise Zeynep oldu. Erkek bebeklerden 8 bin 366'sına Alparslan, 6 bin 303'üne Yusuf, 5 bin 72'sine Miraç ismi konulurken, bu isimlerin ardından Göktuğ, Ömer Asaf, Eymen, Aras, Ömer, Mustafa ve Ali Asaf en çok tercih edilen diğer isimler oldu. Geçen yıl 8 bin 870 bebeğe Zeynep adı verilirken, 6 bin 854 bebeğe Defne, 6 bin 833 bebeğe ise Asel adı konuldu. Bu isimleri sırasıyla Zümra, Elif, Asya, Azra, Nehir, Eylül ve Ecrin takip etti. ""Azra Akel"", ""Elif Evin"", ""Irmak Dila"", ""Kerem Akil"", ""Dilara Hayat"", ""Eylül Feza"", ""Oğuz Umut"", ""Tuna Mete"" ve ""Kağan Celal"" ise geçen yıl sadece birer bebeğe takılan isimler olmalarıyla dikkati çekti.",non-satiric
"35 yaşındaki futbolcu, sosyal medya hesabından yaptığı paylaşımda, ""Futbol, seni çok sevdim. Bana çok şey verdin ama artık durma zamanı. Bu uzun yolculuğa dönüp baktığımda gözlerim yıldızlarla dolu."" ifadelerini kullandı. Kariyerinde Paris Saint-Germain ile 4, Juventus ile de 3 lig şampiyonluğu yaşayan Matuidi, Fransa Milli Takımı ile de Rusya 2018'de Dünya Kupası'nı kazanmıştı. Matuidi, son iki yıldır Amerikan Birinci Futbol Ligi (MLS) ekiplerinden Inter Miami'de forma giyiyordu. Fransız futbolcunun Inter Miami'deki sözleşmesi 31 Aralık'ta sona eriyor.",non-satiric
"Ukrayna Başbakanı Denis Şmıgal, ülkesinde doktorların karanlıkta ameliyat, öğretmenlerin karanlıkta ders ve kadınların karanlıkta doğum yaptığını belirterek ""Ruslar enerji sistemimizi yok etme niyetlerinden vazgeçmeyecekler. Rusya bizi karanlığa gömmek istiyor."" dedi. Şmıgal, Fransa'nın başkenti Paris'te düzenlenen ""Ukrayna Halkıyla Dayanışma"" konferansında değerlendirmelerde bulundu. Rusya'nın Ukrayna'ya büyük yıkım getirdiğini anlatan Şmıgal, ""Bu yıkımı gördünüz ama aynı zamanda özgürlük için savaşan ve savaşmaya devam edecek cesur Ukraynalıları da gördünüz. Ortaklarımızın yardımıyla Rus ordusunu savaş alanında yenilgiye uğratmayı başardık. Rusya, Ukrayna'yı alamayacağını anladı."" ifadelerini kullandı. Şmıgal, Rus birliklerinin enerji sistemlerine yönelik saldırılarını yoğunlaştırdığına dikkati çekerek şöyle devam etti: ""Amaçlarının Ukraynalıları karanlık ve soğukta bırakmak olduğunu açıkça söylüyorlar. Bizi boyun eğmeye ve teslim olmaya zorlayacaklarını düşünüyorlar. Özgür Ukrayna'yı ve Ukraynalıları hiçbir zaman anlayamadılar. Rusya bize işkence etmek ve bizi terörize etmek istiyor. Bu şekilde pes edeceğimizi düşünüyorlar. Ukraynalılar cesur bir şekilde direniyor."" diye konuştu. Doktorların karanlıkta ameliyatlar yaptığını, öğretmenlerin okullarda karanlıkta ders anlattığını, kadınların karanlıkta doğum yaptığını vurgulayan Şmıgal, şu ifadeleri kullandı: ""Ruslar enerji hatlarımıza yine saldırdı. Binlerce kilometrelik altyapı zarar gördü. Bizi ışıktan mahrum bırakmaya çalıştılar. Teknik ekiplerimiz onarım için gece gündüz çalışıyor. Rusya'nın bu terör saldırılarını sürdüreceğini anlıyoruz. Enerji sistemimizi yok etme niyetlerinden vazgeçmeyecekler. Rusya bizi karanlığa gömmek istiyor."" Şmıgal, sivilleri korumak için yeni hava savunma sistemleri tedarik etmek istediklerinin altını çizerek bunlarla Rusya'nın Ukrayna'da daha fazla ölüme sebep olmasını engelleyeceklerini söyledi. Uluslararası toplumdan kritik altyapı ve enerji ekipmanının onarımı için yardım isteyen Şmıgal, sözlerini şöyle tamamladı: ""Ölümcül bir hata yaptılar. Yanlış hesap yaptılar. Aslında Ukrayna ordusunun gücünü, halkının cesaretini ve Avrupa'nın istikrarını hesaba katmadılar. Bizi karanlığa gömmek istediklerine eminim ancak dünyanın her yerinden ortaklarımız ve dostlarımız sayesinde bunun başarısız olacağına inanıyorum. Bu kışı tehlike içinde atlatacağız. Rusya'nın bizi karanlığa itmesi medeni dünyaya meydan okumadır ve Avrupa'nın bu plana izin vermeyeceğini biliyoruz."" Avrupa Birliği (AB) Komisyonu Başkanı Ursula von der Leyen, Rusya'nın kış mevsiminin başında Ukrayna'yı zorda bırakmak için sivil altyapıyı kasten hedef aldığını belirterek ""Bence Rusya'nın taktikleri çok açık. Yani Ukrayna'daki dostlarım sizin savunmanızı kırmaya çalışan Rusya fena halde başarısız oldu. Şimdi cesaretinizi kırmaya çalışıyorlar ama başarısız olacaklar çünkü Ukrayna ruhu boyun eğmez."" dedi. Ukraynalıların normal hayatlarına devam etmeye çalıştığını belirten von der Leyen, ""Ukraynalılar korkmuyor ve egemenlik için savaşıyor. Yanınızdayız ve bu yüzden bugün buradayız."" ifadelerini kullandı. Ukrayna ürünleri ve tarımsal gıdalarının AB'ye ve üçüncü ülkelere gönderildiğini anımsatan von der Leyen, şunları kaydetti: ""Bu ihracat Ukrayna'ya ihtiyaç duyduğu 15 milyar avroluk hayati gelir getirdi. Yani dayanışma yolları Ukrayna ekonomisi için can simidi haline geldi ve onları güçlendirmeye devam edeceğiz. Hepimizin bildiği gibi Ukrayna'nın doğrudan finansal desteğe ihtiyacı var. Bu yıl boyunca AB, üye devletler ve mali kurumları Ukrayna'ya 19 milyar avronun üzerinde kaynak sağladı. Şimdi gelecek yıla bakıyoruz ve çok iyi haberlerim var çünkü Ukrayna'ya sağlanacak 18 milyar avro üzerinde anlaşmaya varıldı. Her ay 1,5 milyar avro, yani düzenli bütçe desteği verilecek."" AB'nin Ukrayna ve Moldova ile Avrupa'nın geri kalanı arasındaki elektrik ticaretini artırmak için çalıştığını aktaran von der Leyen, ""Bu çok önemli çünkü Rus bombalarına rağmen Ukrayna şebekesini çalışır durumda tutmamız gerekiyor."" dedi. Von der Leyen, yardımların hızlıca yapılması gerektiğini vurgulayarak ""Bunun için G7 ortaklarımızla çalışıyoruz. Polonya'da bu hafta faaliyete geçecek yeni bir merkez oluşturduğumuzu duyurmak istiyorum. Bu, malların hızlı bir şekilde Ukrayna'ya transfer edilebildiği bir depo ağı olacak. Dolayısıyla bu merkez, hızlı, güvenilir ve uygun maliyetli bir teslimatı garanti edecek. Polonya'dan Ukrayna'ya hem depolamayı hem de nakliyeyi finanse etmeye hazırız."" diye konuştu. Ukrayna Devlet Başkanı Volodimir Zelenskiy'in eşi Olena Zelenska de ülkede yaşanan yıkımı anlatmanın mümkün olmadığını ve Rusya'nın Ukrayna'ya her gün binlerce füze attığını kaydetti. Zelenska, ülkede 1700 okulun hava saldırıları sonucu yıkıldığına dikkati çekerek 1100'den fazla hastanenin de topçu ateşleriyle tahrip edildiğini anlattı. Herkesi mümkün olduğunca harekete geçmeye çağıran Zelenska, hastanelerin onarımı için destek istedi. Zelenska, ""Bu zafer yolunda lütfen bize katılın. Ülkede mümkün olan en kısa sürede barışın sağlanmasını ve Ukraynalıların Rus işgalinden kurtulmasını ümit ediyorum."" dedi.",non-satiric
"Sarıgöl ilçesinde kayıt altındaki 120 bin dönüm bağda kış gelmesine rağmen hasat sürüyor. Normal şartlarda ağustosta hasat edilmesi gerekirken örtü altına alınan ve olgunlaşması geciktirilen sofralık üzümler, yılbaşı öncesi pazara sunuluyor. Hava koşulları nedeniyle sararan bağlardaki üzümleri toplamak için sabahın erken saatlerinde mesaiye başlayan işçiler, asmaların üzerindeki örtülerin altına girerek üzümleri topluyor. Özenle kasalara yerleştirilip kamyonlara yüklenerek işletmelere gönderilen üzümler, soğuk hava depolarına konuluyor. Ürünün bir bölümü Rusya, Avrupa ve Orta Doğu ülkelerine ihraç ediliyor, bir kısmı da iç piyasaya sunuluyor. İl Tarım ve Orman Müdürü Metin Öztürk, AA muhabirine, üzümlerin örtü altında aralık sonuna kadar korunması için yaklaşık 10 yıl önce Tarım ve Orman Bakanlığı öncülüğünde çalışma başlatıldığını hatırlattı. Bu yöntemin özellikle Sarıgöl ve çevresindeki üreticilerden kabul gördüğüne dikkati çeken Öztürk, bu sayede her yıl bölgedeki bağlarda aralık ayı sonuna kadar üzümün dalında muhafaza edildiğini söyledi. Öztürk, böylece Manisalı üreticilerin arzın olmadığı dönemde piyasaya taze üzüm sunduğunu vurgulayarak, ""Hem doğrudan iç pazara hem de ihracata gönderiliyor. Üzüm örtü altında bekletilerek ciddi bir katma değer kazanmış oluyor. Az üzüm bulunan bir dönemde piyasaya üzüm sunduğunuzda ona göre fiyatı farklı oluyor. Çiftçilerimiz bundan özel bir gelir elde etmiş oluyor. Ama bağcılıkta işçilik de çok özeldir. Emeklerine sağlık, aralık sonuna kadar bunu dalında muhafaza etmek kolay değil."" dedi. Bölgede üzümün hasat dönemini uzatmak için yeni koruma teknikleri de denediklerini aktaran Öztürk, biraz daha yüksekten koruma sağlayan ve tarımsal mücadelenin daha etkin yapılabildiği yöntemleri sahada uygulamaya başladıklarına işaret etti. Öztürk, uyguladıkları yöntemle farklı bir katma değer elde ettiklerine değinerek, ""İhracatta da avantaj sağlıyoruz."" diye konuştu. Sarıgöl Ziraat Odası Başkanı Ali İhsan Ülgen de üzümü kış mevsimine kadar korumak için yoğun emek harcadıklarını dile getirdi. Üzümün bölge çiftçisi için ciddi ekonomik kazanç kapısı olduğunu belirten Ülgen, ""Bu üzümler son üzümler, son bir hafta kaldı, daha sonra bitiyor."" diye konuştu.",non-satiric
"Üniversitenin açıklamasına göre, tatbikatı, Göztepe Yerleşkesi'ndeki Rektörlük Acil Durum Merkezi'nden Rektör Prof. Dr. Mustafa Kurt yönetti. Kurt, üniversitenin tüm yerleşkelerinde oluşturulan acil durum merkezleriyle kurulan canlı bağlantıyla çalışmalar hakkında bilgi aldı. Tatbikat öncesinde, beklenen İstanbul depremi için yapılan hazırlık çalışmaları ve acil durum planının uygulama esasları konusunda tüm bina yöneticileriyle uzaktan ve yüz yüze toplantılar gerçekleştirildi. Tüm birimler tarafından bünyelerindeki personele, deprem sırasında izlenecek adımlar konusunda bilgilendirmeler yapıldı. Tatbikat sırasında Recep Tayyip Erdoğan Maltepe Külliyesinde Teknoloji Fakültesinden kalkan bir dron ile çekilen görüntüler, Maltepe ve Başıbüyük yerleşkeleri tahliye edildiği sırada canlı olarak Göztepe Yerleşkesi Acil Durum Merkezi'ndeki ekrandan takip edildi. Üniversitenin Kızılay Kulübü öğrencileri de tatbikat sırasında toplanma bölgesinde bekleyenlere Kızılay mobil aşevinden sıcak çorba ikram etti. Tatbikatta, deprem anında binaların tahliyesi, haberleşme, sağlık, arama-kurtarma, lojistik, ulaşım, iyileştirme gibi hizmetlerin yönetilmesi konusunda uygulamalı çalışmalar yapıldı. İstanbul'daki bazı üniversitelerin temsilcileri de tatbikatı gözlemci olarak izledi. Rektör Kurt, tatbikatın ardından depremler gibi afetlerin hiçbir zaman yaşanmaması temennisinde bulunarak, katkı sağlayan Sivil Savunma ve Kızılay öğrenci kulüpleri ile diğer görevlilere teşekkür etti.",non-satiric
"Kumluca'da 11 Aralık'ta öğleden sonra başlayıp akşam saatlerinde etkisini artıran sağanağın neden olduğu sel nedeniyle oluşan zararların giderilmesi için AFAD'ın koordinasyonunda çalışmalar sürdü. İlçe genelinde selin getirdiği çamura karşı adeta temizlik seferberliği yapılırken, Kumluca Belediyesi binasının altındaki kapalı otoparkta su ve çamur altında kalan araçları kurtarmak için hummalı bir çalışma gerçekleştirildi. Otopark girişi ve içinde biriken çamur ve balçık, ekipler tarafından traktör römorkuna konularak çıkarıldı. Su ve çamurun temizlenmesiyle ortaya çıkan otomobiller de önce traktörle kapalı otoparktan çıkarıldı ardından çekiciye konuldu. Araçlarını tavanlarına kadar çamur dolu gören otomobil sahipleri de büyük üzüntü yaşadı.",non-satiric
"Cumhurbaşkanı Erdoğan, 10 Aralık Dünya İnsan Hakları Günü dolayısıyla bir mesaj yayımladı. Birleşmiş Milletler İnsan Hakları Evrensel Beyannamesi'nin kabulünün 74'üncü yıl dönümü vesilesiyle tüm vatandaşların İnsan Hakları Günü’nü tebrik eden Cumhurbaşkanı Erdoğan, ""İnsana saygı ve insan haklarının korunması, asırlara dayanan birlikte yaşama kültürümüzün ve köklü devlet geleneğimizin temel ilkelerindendir. Bu ilkelerin rehberliğinde son 20 yılda uygulamaya koyduğumuz kapsamlı reformlarla hak ve özgürlüklerin kullanılmasının önündeki engelleri kaldırarak adeta sessiz bir devrime imza attık."" değerlendirmesini yaptı. Uzun yıllar boyunca demokrasiye gölge düşüren jakoben zihniyetin yerini, özellikle vatandaş-devlet ilişkilerinde insanı merkeze alan, eşitlikçi, kuşatıcı ve özgürlükçü bir yönetim anlayışının almasını temin ettiklerini bildiren Cumhurbaşkanı Erdoğan, şunları kaydetti: ""Bu insani tavrımızı Somali’den Suriye'ye, Afganistan'dan Ukrayna'ya kadar coğrafyamızda yaşanan çatışmalar karşısında da ortaya koyduk. Çatışma bölgelerinden kaçan milyonlarca mazluma ev sahipliği yapan Türkiye, ilk günden itibaren barışın, istikrarın ve huzurun tesisi için samimiyetle çaba harcayan yegane ülke olmuştur. Karadeniz üzerinden tahıl koridorunu ve esir takası anlaşmasını hayata geçirmek suretiyle milyarlarca insanın hayatını olumsuz etkileyen gıda ve enerji krizinin çözümüne katkı sağladık. Terör örgütlerine karşı farklı cephelerde yürüttüğümüz mücadeleyi de ülkemizin insana, insan hayatının korunmasına, temel hak ve hürriyetlerin kullanılmasına verdiği önemin bir tezahürü olarak görüyoruz. Masumların kanları üzerinden kendilerine ikbal devşirmeye çalışan bu insanlık düşmanlarını, ülkemize ve milletimize bir tehdit kaynağı olmaktan çıkarana kadar mücadelemizi kararlılıkla sürdüreceğiz. Bu süreçte bölgemizden başlayarak dünyanın neresinde olursa olsun zulme, baskıya, haksızlığa, hukuksuzluğa ve çifte standarda karşı sesimizi yükseltmeye de devam edeceğiz. Bu düşüncelerle İnsan Hakları Günü’nün özellikle asli hakları gasp edilen mazlumlar için hayırlara vesile olmasını diliyor, aziz milletimizin nezdinde tüm dünyanın 10 Aralık İnsan Hakları Günü'nü kutluyorum.""",non-satiric
"AA Kahramanmaraş Bürosu'nu ziyaret eden Vali Coşkun'a, AA Gaziantep Bölge Müdürü Kerem Kocalar, kurumun çalışmaları hakkında bilgi verdi. Burada ""Yılın Fotoğrafları"" oylamasına katılan Coşkun, AA foto muhabirleri ile muhabirlerinin yurt içi ve dışında çektiği fotoğrafları tek tek inceledi. Haber kategorisinde Emrah Yorulmaz'ın ""TOGG'un ilk yolculuğu"", çevre ve yaşam kategorisinde Sercan Küçükşahin'in ""Kar tünelleri"" başlıklı fotoğraflarını seçen Coşkun, spor kategorisinde ise Elif Öztürk Göncü'nün ""Şampiyonlar"" fotoğrafını oyladı. Coşkun, oylaması sonrasında yaptığı değerlendirmesinde, fotoğrafların hepsinin birbirinden güzel olduğunu ve tercih yapmakta zorlandığını söyledi. Geleneksel hale gelen ""Yılın Fotoğrafları"" oylamasına katılmaktan mutluluk duyduğunu ifade eden Coşkun, şunları kaydetti: ""Oylamada birbirinden değerli fotoğraflarımız vardı. Biz şu anda çok kısa bir zaman diliminde bu fotoğrafları kendimize göre seçmeye çalışıyoruz ama bu fotoğrafların arkasında sahada olan arkadaşlarımızın ciddi bir emeği var. Belki günlerdir bu kareyi yakalamak için çalışmışlar. Ben bu fotoğrafların çekilmesinde emeği olan bütün arkadaşlarımı tebrik ediyorum."" Coşkun, AA çalışanlarına başarı temennisinde bulundu.",non-satiric
"Derneğin açıklamasına göre, eski Antalya Valisi Münir Karaloğlu'nun himayelerinde yaptırılan okulla, 15 Temmuz darbe girişimi sırasında şehit düşen sivil ve askerlerin anısı Patani'de yaşatılacak. Yetim ve yoksul çocukların eğitim alabileceği iki katlı okul, Tayland'ın güneyindeki Patani'de yüzde 99'unu Müslümanların oluşturduğu Panera bölgesinde yer alıyor. Okulda, 10 sınıf, kütüphane, laboratuvar, idari ofis ve öğretmenler odası bulunuyor. Okuldan 450 öğrenci yararlanacak. Geniş bahçesi bulunan, toplam 575 metrekare alana sahip okul, yetim ve yoksul çocuklara daha iyi eğitim imkanı sunacak. Öğrenciler okulda fen bilimlerinin yanı sıra Kur'an-ı Kerim eğitimi alacak. Çocukların entelektüel, duygusal, sosyal ve ruhsal gelişimine katkıda bulunularak öz güven sahibi olmaları sağlanacak. Açılışta konuşan Deniz Feneri Derneği Genel Başkanı Mehmet Cengiz, okulun Karaloğlu himayesinde, Deniz Feneri Derneği Antalya Temsilciliği, İl Milli Eğitim Müdürlüğü ortak çalışması ve Antalya İmam Hatip Lisesi Mezunlar Derneğinin katkılarıyla inşa edildiğini belirtti. Binanın tefrişatının Özgür Taşkın tarafından karşılandığını ifade eden Cengiz, şunları kaydetti: ""Dernek olarak Tayland'da bugüne kadar kurban dağıtımından yetim himayesine birçok faaliyette bulunduk. Son ve en kapsamlı çalışmamız ise önünde bulunduğumuz bu okuldur. Bu güzel açılış töreninin organize edilmesinde katkısı bulunan herkese teşekkürlerimi iletiyorum. Deniz Feneri Derneği ailesi adına Valimiz Münir Karaloğlu ve çalışmaya katkıda bulunan tüm Antalyalı kardeşlerimize şükranlarımızı iletiyorum. Birbirine madden uzak ancak kalben yakın bu iki millet, her daim böyle güzel çalışmalar için buluşmalı. İnşa edilen okul sayesinde Tayland ve Türkiye arasında eğitim faaliyetlerinin artmasını umuyoruz. 15 Temmuz şehitlerimizin unutulmaması ve her zaman hayırla anılması adına okula bu isim verildi. Bu vesileyle 15 Temmuz şehitlerimizi ve tüm şehitlerimizi dualarla anmış oluyoruz.""",non-satiric
"Birleşmiş Milletlerin (BM) açıkladığı rakamlara göre, BM'nin bölgede kayıt tutmaya başladığı 2005'ten bu yana 2022 Batı Şeria'nın en kanlı yılı olarak kayıtlara geçti. Buna göre 2022 yılı içerisinde 166'sı işgal altındaki Batı Şeria'da, 52'si abluka altındaki Gazze Şeridi'nde olmak üzere 218 Filistinli İsrail güçlerince öldürüldü. Bu kişilerden 48'i ise çocuk. Görgü tanıklarının ifadesine göre Cena, kedisini beslemek için evinin terasına çıktığı sırada, o anlarda mahalleye baskın düzenleyen İsrail ordusundan bir keskin nişancının hedefi oldu. Filistinli kız, İsrailli keskin nişancının 2'si başına, 2'si göğsüne isabet eden 4 kurşunuyla infaz edildi. İsrail ordusundan yapılan açıklamada ise Cenin'deki baskına ilişkin yürütülen ""ön soruşturmada"" Cena'nın askerlerden biri tarafından ""yanlışlıkla öldürmüş olma ihtimalinin yüksek olduğu"" ifade edildi. Filistinli kızın naaşı dün Nablus'taki hastaneden alınarak Cenin'de ailesinin evine getirildi. Cenaze evinde Cena'nın ailesi, yakınları ve arkadaşları göz yaşlarına boğuldu. Yüzlerce kişinin katıldığı cenaze töreninde; Filistin bayrakları taşındı, İsrail saldırılarını protesto eden sloganlar atıldı. Cena'nın beyaz renkli kedisi ise hala onun öldürüldüğü yerde, evin terasında ve artık sahipsizdi. Filistinli Cena'nın amcası Macid Zekarine ile sınıf arkadaşı Hena Zeheb, AA muhabirine, Cena'nın kısa yaşam öyküsünü ve trajik ölümünü anlattı. Amca Zekarine, Cena'nın yoksulluk ve zorluklarla dolu bir hayatı olduğunu söyledi. Cena'nın kendisinden bir yaş küçük bir erkek kardeşi olduğunu, babasının seyyar satıcılık yaptığını, annesinin ise ruhsal bozukluğu bulunduğu aktardı. Amca Zekarine, yaşasaydı yeğeninin 27 Aralık'ta 16 yaşına gireceğini dile getirdi. Yeğeninin İsrail askerleri tarafından 4 kurşunla kasten ve hedef alınarak öldürüldüğünü vurgulayan amca Zekarine, olaya ilişkin şunları aktardı: ""Cena’nın kedisi vardı, onu beslemek için evinin terasına çıkıyor. 15-20 dakika sonra babası onu göremeyince arıyor ve ölü buluyor. Vücuduna 4 kurşun isabet etmişti, 2'si başına, 2'si göğsüne."" Zekarine, olay yeri incelemesi ve kurşunların balistik araştırmasının, cinayetin İsrail ordusu tarafından ve kasten işlendiğine işaret ettiğini aktardı. Amca Zekarine, ""Bir kurşun olsa belki kaza denirdi, isabet etmezdi belki de. Ama 4 kurşunla vuruldu. Öldürme amacıyla hedef alındığı belli."" dedi. İsrail'in hak ihlallerine karşı uluslararası toplumdan Filistin halkı için koruma beklediklerini vurgulayan Zekarine, İsrail ordusunun son dönemde Batı Şeria'daki kanlı baskınlarına dikkati çekerek, şunları söyledi: ""Kanımız Yahudilere helal kılınmış durumda. İsrail ordusu Batı Şeria'ya her baskın düzenlediğinde en az bir kişiyi öldürmeden ayrılmıyor. Bir kişiyi tutuklamak için baskın düzenleyip onu tutuklarken bu sırada başkasını da öldürüyor. Çok sayıda kişi de yaralanıyor.” Cena'yı tanıyanlar, onun küçük yaşına rağmen kadınların sorunları ve haklarıyla ilgilenen biri olduğunu söylüyor. Ölümünün ardından sosyal medyada paylaşılan bir fotoğrafında Cena'nın, ""kız çocuklarının çok fazla sorunu var"" yazılı bir döviz taşıdığı görülüyor. Cenaze evinde dün gözyaşı dökenlerden biri de Cena'nın sınıf arkadaşı Hena Zeheb (15) idi. Cena'yı son görenlerden biri olan Hena, ""Çok iyi bir insandı."" diye bahsettiği arkadaşının tek hayalinin okumak olduğunu söyledi. Hena, olay gününe ilişkin şunları anlattı: ""Okuldan çıktıktan sonra benim yanıma gelmişti. Sanki bana veda etmek için gelmişti. Sohbet ettik, birbirimize sarıldık. Onunla çok sık görüşürdük. Benim için çok değerliydi. Başına bunun geleceğini hiç düşünmezdim. Allah ona rahmet etsin. Annesine sabır versin."" Arkadaşından söz ederken göz yaşlarını tutamayan ve güçlükle konuşan Hena, şunları söyledi: ""Sınıf arkadaşıydık. Onu yakından tanıyordum. Çok sevecen biriydi. Biri ondan bir iyilik istese asla hayır demezdi. Çok güzel huyluydu. Okumak tek hayaliydi. Okumayı aklına koymuştu.""",non-satiric
"Garibaşvili, başkent Tiflis'te düzenlenen Büyükelçiler Konferansı 2022'nin açılışında yaptığı konuşmada, bu yıl yaşanan bölgesel ve küresel gelişmeleri değerlendirdi. Ukrayna'daki savaşa değinen Garibaşvili ""Rusya'nın haksız askeri saldırganlığı, Ukrayna'daki savaş, dünya düzenini altüst eden en büyük sorundur ve yılın en önemli olaydır."" dedi. Ukrayna'daki çatışmaların tüm bölge için tehdit oluşturduğunu belirten Garibaşvili, ""Arzumuz bu savaşın bir an önce sona ermesidir çünkü bu savaş sadece Ukrayna'nın değil, tüm Avrupa'nın, bölgemizin güvenlik mimarisini tehdit ediyor."" değerlendirmesinde bulundu. Garibaşvili, ""Ukrayna'nın toprak bütünlüğü ve egemenliğine desteğimizi yineliyoruz."" diye konuştu. Gürcistan Başbakanı Garibaşvili, Ukrayna'daki savaş ve dünya genelinde yaşanan ekonomik sorunlarına rağmen bu yıl ülkesinin çift haneli bir ekonomik büyümeyi yakaladığını belirtti.",non-satiric
"DÜNYA DİPLOMASİ 1- Dışişleri Bakanı Mevlüt Çavuşoğlu, 1 Ocak'ta devlet başkanlığı görevini devralacak Luiz Inacio Lula da Silva'nın yemin törenine katılmak üzere gittiği Brezilya'da temaslarda bulunacak. (Brazilya) (Fotoğraflı-Görüntülü) GÜNCEL 1- Diyanet İşleri Başkanı Ali Erbaş, Ayasofya-i Kebir Cami-i Şerifi'nde düzenlenecek ""Gençlerle Sabah Namazı Buluşması""na iştirak edecek. ​​​​​​​(İstanbul/07.00) (Fotoğraflı-Görüntülü) SPOR 1- Suudi Arabistan'da düzenlenen 2023 Dakar Rallisi'nin ilk etabı koşulacak. (Fotoğraflı)",non-satiric
"İstanbul 60. Asliye Ceza Mahkemesindeki duruşmaya, sanık Eray Çakın ve müştekiler Neşe Nur Akkaya ve Yasemin Farhat katılmadı. Tarafları avukatlarının temsil ettiği duruşmada, müşteki kurum Aile ve Sosyal Hizmetler Bakanlığı adına bir avukat hazır bulundu. Duruşmada esasa ilişkin mütalaasını açıklayan cumhuriyet savcısı, sanığın müştekilere yasa gereği silahtan sayılan pet şişeyle saldırdığı gerekçesiyle ""silahla kasten yaralama"" suçundan cezalandırılmasını talep etti, ""halkı kin ve düşmanlığa alenen tahrik etme"" suçundan ise beraatine karar verilmesini istedi. Müştekilerin avukatı Muhammed Kerim Karadağ, müvekkillerinin her aşamada doğrudan başörtüsüne saldırı olduğunu açıkça belirttiklerini, bu nedenle sanığın ""halkı kin ve düşmanlığa alenen tahrik etme"" suçundan da cezalandırılmasını istediklerini söyledi. Sanığın avukatı Mesut Kavak, Yargıtay içtihatlarına göre pet şişenin silah sayılamayacağını ifade ederek, müvekkilinin her iki suçtan da beraatini talep etti. Mahkeme heyeti, sanığı ""silahtan sayılan alet ile kasten yaralama"" suçundan 2 yıl 3 ay hapis cezasına çarptırdı. Sanığın işlediği eylem nedeniyle pişmanlık göstermemesini dikkate alarak indirim uygulanmasına yer olmadığına hükmeden mahkeme heyeti, verilen ceza miktarı göz önüne alınarak cezayı ertelemedi. Mahkeme, sanığın ""halkı kin ve düşmanlığa alenen tahrik etme"" suçundan delil yetersizliğinden beraatini kararlaştırdı. İstanbul Cumhuriyet Başsavcılığınca hazırlanan iddianamede, sanık Eray Çakın'ın 6 Haziran'da Teşvikiye'deki Mıstık Parkı'nda arkadaşlarıyla oturduğu sırada, parka gelen ve başörtülü müştekiler akademisyen Neşe Nur Akkaya ile Yasemin Farhat'a ""rahatsızlık verecek nitelikte aralıksız olarak baktığı"" aktarılmıştı. Çakın'ın, müştekilerin yanına gelen kediyi gerekçe göstererek, ""Ben sizden rahatsız oluyorum. Gaziosmanpaşa'ya gidin. Burada yaşayamazsınız. Buradan gidin."" şeklinde yüksek sesle parkta bulunan insanları galeyana getirmek ve müştekilere karşı kışkırtmak amacıyla bağırdığı belirtilen iddianamede, sanığın söylemi ve Akkaya'nın başörtüsüne yönelen saldırısı nedeniyle müştekilerin parkta bulunan insanlardan korkarak tedirginlik hissettikleri, hatta olayda yaşanan korku nedeniyle müşteki Yasemin Farhat'ın İstanbul'dan ayrıldığı, Çakın'ın eylemi nedeniyle müştekiler ve kamu güvenliği açısından yakın bir tehlike ortaya çıktığı anlatılmıştı. Sanığın su şişesi olduğunu söylediği ancak ne olduğu tespit edilemeyen bir cisimle müşteki Neşe Nur Akkaya'nın yüzüne birden fazla kez vurduğu, başörtüsünden çektiği ve yere düşürdüğü, Akkaya'nın yüzü, boynu, eli ve ayak bölgesinde morluklar oluştuğu ifade edilen iddianamede, olaydan sonra ele geçirilemeyen ve sanığın suçta kullandığı cismin, saldırıda kolaylık sağlaması ve müştekinin daha fazla yaralanmasına elverişli olması nedeniyle silah kapsamında değerlendirildiği kaydedilmişti. İddianamede, sanık Çakın'ın, Neşe Nur Akkaya'ya karşı ""silahla kasten yaralama"" suçundan 6 aydan 1 yıl 6 aya ve her iki müştekiye karşı da ""halkı kin ve düşmanlığa alenen tahrik etme"" suçundan 1 yıl 6 aydan 4 yıl 6 aya kadar olmak üzere toplam 2 yıldan 6 yıla kadar hapisle cezalandırılması istenmişti.",non-satiric
"Mevzuat Uyum Derneği tarafından ""Düzenlemelerin Dönüştürücü Gücü ve Mevzuat Uyumun Katalizör Rolü"" temasıyla Türkiye Sigorta AŞ Konferans Salonu'nda düzenlenen II. Mevzuat Uyum Konferansı (Compliance Conference) başladı. Konferansın açılışında konuşan Sigortacılık ve Özel Emeklilik Düzenleme ve Denetleme Kurumu (SEDDK) Başkanı Mehmet Akif Eroğlu, sigorta sektörü olarak geleceği tasarlarken düzenlemelerden nasıl faydalanabilecekleri konusunda bu etkinlikten faydalanabileceklerini ifade ederek, organizasyonun önemine ilişkin görüşlerini paylaştı. Sigorta sektörünün çok kıymetli olduğunu, sigorta yapılmaması halinde hiçbir büyük yatırımın yapılmayacağını dile getiren Eroğlu, şu anda Türkiye'de sigorta sektörünün büyüklüğünün istenilen düzeye ulaşamadığını bildirdi. ""Biliyorsunuz biz ilk 20 ekonomi arasındayız. Sigortamız 38. sırada. En azından ekonomimizin bulunduğu noktaya yaklaşmalıyız"" diyen Eroğlu, konuşmasını şöyle sürdürdü: ""Penetrasyon oranı olarak baktığınızda son 20 yılda hep yüzde 1,30 ila yüzde 1,70 arasında gidip gelmişiz. Yüzde 1,70'i geçememişiz, yüzde 2'ye ulaşamamışız. Orayı bir türlü kıramıyoruz. Dolayısıyla bugüne kadar yaptığımız her şeyi bir kenara bırakıp farklı şeyleri yapmayı denememiz lazım. Aynı şeyleri yaparak farklı sonuçlara ulaşamıyoruz. Dolayısıyla sektör olarak bir paradigma değişikliğine ihtiyacımız var. Bu paradigma değişikliğinde düzenlemelerin rolünün çok önemli olduğunu, mevzuat altyapısının çok önemli olduğunu düşünüyorum."" Mehmet Akif Eroğlu, 2003'te başlayan Bireysel Emeklilik Sistemi'nde (BES) bugün itibarıyla 400 milyar TL'ye yaklaşılmasının bir başarı hikayesi olduğunu belirterek, 2005'te kurulan Tarım Sigortaları Havuzu (TARSİM) ve bu alandaki uygulamaları anlattı. Son yıllarda yapılan katılım sigortacılığı düzenlemelerinden, bireysel emeklilikteki devlet katkısının artırılmasından, Türkiye Sigorta'nın ve SEDDK'nin kurulmasından bahseden Eroğlu, son 20 yılda altyapı alanında önemli atılımlar yapıldığını bildirdi. Eroğlu, SEDDK tarafından bu yıl hayata geçirilen düzenlemelere değinirken, ""Ülke olarak geçmişte kaybettiğimiz zamanı kazanmaya çalışıyoruz. Açığı kapatmamız lazım. O yüzden her şeyi çok hızlandırmış yapıyoruz."" dedi. Sigortacılıkta penetrasyonu artırmaları gerektiğini vurgulayan Eroğlu, son dönemde iklimsel, dijital ve birçok anlamda artan risklere işaret etti. SEDDK Başkanı Eroğlu, yapısal sorunları çözmeleri gerektiğini belirterek, şunları kaydetti: ""Çünkü hepimizin her gününü meşgul eden bir trafik (sigortası) sıkıntısı var. Bu hepimizin enerjisini alıyor, dağıtım kanallarından şirket yöneticilerine ve otoriteye kadar hepimizin mesaisini çalıyor. Bizim burada geleceği tasarlamayı konuşmamız gerekirken trafiği konuşuyoruz. Otonom araçlar, droneler geliyor hazır mıyız? Çin ve ABD'de altyapı hazırlandı, droneler ile yük taşınacak. Uçan taksiler konuşuluyor. Bunlar sigortacılığın neresinde olmalı? Herhalde 20 yıl sonraki TSB ve SEDDK Başkanı'nın çok rahat edeceğini düşünüyorum. Çünkü trafik sorunu kalmayacak. Genelde yapak, otonom araçlar sahada olacak, dolayısıyla trafiği konuşmayacaklar. Onlara özeniyorum. Biz her gün trafikle gündemi açıp trafikle kapatıyoruz. Trafiği çözmemiz lazım ki sektörün büyümesini daha rahat, iyi, kaliteli ve vizyoner şekilde konuşabilelim."" Eroğlu, bu manada geçmişte 4-5 kanun maddesi geçtiğini, değişimi, büyümeyi ve dönüşümü sağlamak için her şeyden önce mevzuattaki gri alanların kaldırılması, şeffaflık ve öngörülebilirlik gerektiğini söyledi. Mehmet Akif Eroğlu, şu anda Türkiye'de 158 uluslararası sermaye bulunduğunu belirterek, şöyle devam etti: ""Bunların aradığı en önemli şey öngörülebilirlik. Hiçbir yatırımcı gri bir alana, sisli bir ortama yatırım yapmak istemez. Bizim bunu çözmemiz lazım. Şu anda trafik alanında netliği sağlayacak düzenlemeler yapmamız lazım. Nitekim bu kapsamda kanun maddeleri genel şart değişikliği çıktı. Sadece şu anda trafikte ihtiyacımız olan şey kültür değişikliği yapabilmek, riskli sigortalı ile risksiz sürücü arasında ayrım yapabilmek,trafik sigortasını insanları iyi arabaya sevk etmek üzere bir kaldıraç gibi kullanabilmek. Buna ihtiyacımız var. Bu yönde trafik sigortasında bir iş planı, bir yol haritası ortaya koyduk. Amacımız, trafikte serbest tarifeyi geçirerek öngörülebilir bir piyasa sağlamaya yönelik adımlar atmak. Bu konuda ben çok umutluyum. Önemli bir yol haritası tatbik edersek kişi temelli poliçe, doğrudan tazmin, bunları konuşuyoruz. Bunları tatbik ettiğimizde ve uyguladığımızda trafik sorununu kökten yasal olarak çözeceğiz. Ben buna çok inanıyorum."" SEDDK Başkanı Eroğlu, trafikte kaza yapan ve yapmayan sürücüler ile ilgili farklı değerlendirme yapmanın önemine işaret etti. Eroğlu, devamla şunları kaydetti: ""Çünkü riskli sigortaları tamamen apayrı kategoriye alıyoruz. Onlara da ciddi yaptırımlar getireceğiz. Sadece tarifeyi konuşmuyorum. Psikoteknik testler, psikolojik takviyeler, eğitim... Bir yılda minimum 3 defa kaza yapan 6 bin kişi var. Bunların bazısı 8 defa kaza yapmış. Bunlara ben 'şoför' demiyorum, başka bir şey... Kamuoyu 'trafik canavarı' diyor. Bizim bunları rehabilite etmemiz lazım. 'Kazaya karışmak' demiyorum. Kusurlu bir şekilde kazaya karışıyor. Herkes kazaya karışabilir. Trafik kurallarına uyduğunuzda kazaya neden, niye karışacaksınız? Burada başka bir şey var. Bu kişilerin gerekirse ehliyetlerinin askıya alınması gerektiğini düşünüyorum. Nasıl alkollü kişi yakalandığında 6 ay ehliyeti askıya alınıyorsa bir kişi yılda 5 defa kaza yaparsa farklı bir şeydir bu..."" Eroğlu, trafik sicil belgesi uygulamasının bir devrim olduğunu ve kamuoyunun bunun önemini çok anlamadığını belirterek, ""Şoförlerin trafik geçmişini işletmelere sunma zorunluluğu ya da imkanı getireceğiz. Trafik geçmişi şu anda sunulmuyor ama bu imkan getirildikten sonra kişi kendi geçmişini görebilecek. Dolayısıyla bir kazadan dolayı repütasyonunun olumsuz etkileneceğini düşünen otobüs işletmesi, şoförlerden bu belgeyi istediği zaman trafik canavarları iş bulamayacak."" dedi.",non-satiric
"Temsilciler Meclisinin gücünü kötüye kullandığını ve bu hamlenin ""pek çok kişi için korkunç şeylere yol açacağını"" söyleyen Trump, Demokratları ""radikal ve solcu"" olmakla suçladı. Trump, Demokratların her şeyi silah haline getirip koz olarak kullanmak istediğini ancak bunun, ""iki taraflı tehlikeli bir yol"" olduğunu kaydetti. Trump'ın vergi yükümlülüğünü azaltmak için vergi kanununu nasıl kullandığına dair detaylar içeren belgeler, eski Başkan'ın gelirini, şirketlerinin zarar ve giderleri, varlık amortismanı gibi kesintilerden mahsup ederek gösterdiğini ortaya koydu. Belgelere göre daha az vergi vermenin yollarını arayan Trump, başkanlığının ilk ve son yıllarında ticari olarak ""büyük kayıplar"" verdiği gerekçesiyle oldukça az vergi ödedi. Öte yandan başkan olduğu dönemde Çin, İrlanda ve İngiltere gibi ülkelerde banka hesapları olduğunu da gösteren belgelere göre Trump, yurt dışındaki işletmeleri için yabancı vergi kredisi talep etti. Böylece Trump, net federal gelir vergisinden daha fazlasını dış vergi olarak ödedi. Kongredeki Demokratların liderlik ettiği komitenin yayınladığı binlerce sayfalık belgeler, Trump ve eşi Melania Trump'ın 2015-2020 yıllarında kaydedilen vergi beyannamelerini içeriyor. Genelde ABD başkanlarının gönüllü beyan ettikleri vergi kayıtları hususunda Trump, başkan olduğu süreçte Kongrenin vergi kayıtlarını incelemesini reddediyordu. Temsilciler Meclisi Mali Mevzuat Komitesi ile Trump arasında yaşanan hukuki çekişmenin ardından Yüksek Mahkeme, kasım ayında vergi kayıtlarının Komiteye gönderilmesini onaylamıştı. Öte yandan, 8 Kasım'da düzenlenen seçimlerde, Temsilciler Meclisinde çoğunluğu Cumhuriyetçilere kaptıran Demokratların yeni Kongre göreve başlamadan Trump'ın vergi beyannamelerini yayınlaması, ABD kamuoyunun dikkatini çekti. 2024'te yapılacak başkanlık seçimlerine aday olacağını açıklayan Trump ise kendisi hakkındaki vergi kaçakçılığı ile gelir ve varlıkları konusunda yanlış bilgi verme gibi suçlamaları reddediyor.",non-satiric
"Spor dünyasında dünyaca ünlü birçok isim, Arjantin'in 36 yıl sonra FIFA Dünya Kupası'nı kazanmasında başrolü oynayan Lionel Messi'yi tebrik etti. Arjantin'in bu tarihi başarısının ardından sosyal medyada birçok ünlü, Messi'den övgüyle bahsetti. Kariyerinde 3 dünya şampiyonluğu bulunan Pele, ""Futbol, kendi büyüleyici hikayesini, her zamanki gibi bu maçla da yazmaya devam etti. Messi, her yünüyle hak ettiği Dünya Kupası'na, ilk kez kavuştu. Tebrikler Arjantin. Diego Maradona, şu an kesinlikle gülüyordur. Arkadaşım Mbappe ise finalde penaltılar dahil dört gol attı. Onu, futbolun geleceği için büyük bir armağan olarak görüyorum."" değerlendirmesinde bulundu. Brezilya Milli Takımı'nın efsane golcülerinden Ronaldo ise ""Tarihi rekabete sahne olan Brezilya ile Arjantin arasındaki maçlarda bile Messi'nin varlığı, ayrı bir yer tutuyor. Bu heyecan verici finalde, birçok Brezilyalı ve dünyanın her yerinden insanın, Messi'yi desteklediğini gördüm. Bir Dünya Kupası yıldızı olmasının çok ötesinde, bir çağa kaptanlık yapan dehaya yakışır bir veda. Tebrikler Messi!"" ifadelerini kullandı. Galatasaray forması giyen Arjantinli yıldız Mario Icardi ise Messi ile birlikte çekilen fotoğrafını, ""Tebrikler Messi, kimse bu kupayı senden daha fazla hak etmiyor. Bunun için uzun süre mücadele ettin ve ödülüne kavuştun. Emeği geçen herkese çok teşekkür ederim. Haydi Arjantin!"" mesajıyla paylaştı. Bu yıl emekliye ayrılan tenisin efsanelerinden İsviçreli Roger Federer, mesajında Arjantin'in başarısını ""Arjantin'in peri masalı. Messi, mükemmelliğin kelime anlamını tekrar tanımladı"" görüşlerine yer verdi. Kariyerinde 22 grand slam şampiyonluğu bulunan İspanyol raket Rafael Nadal da Messi'yi tebrik ederken, eski dünya 1 numarası Büyük Britanyalı tenisçi Andy Murray ise ""Futbolu unutun. Messi, tüm zamanların en iyi sporcusu olabilir mi? İnanılmaz birisi."" mesajıyla tebriklerini sundu.  NBA yıldızlarından aralarında LeBron James, Trae Young ve Manu Ginobili'nin yer aldığı birçok basketbolcu da Arjantinli yıldıza tebrik mesajı yolladı.",non-satiric
"UNESCO Dünya Miras Listesi'ndeki tarihi Ani Ören Yeri'ne yakın bir yerde bulunan küpeler, Kars Arkeoloji ve Etnografya Müzesi'nde muhafaza ediliyor. Üzerinde yıldız, damla ve hilal motifi bulunan 22 gram ağırlığındaki küpeler, gelecek yıl müzede sergilenecek. Kars Arkeoloji ve Etnografya Müzesi Müdürü Yavuz Çetin, AA muhabirine, Kars'ın sınır şehri ve tarihi İpek Yolu üzerinde bulunması dolayısıyla birçok medeniyete ev sahipliği yaptığını söyledi. Kars'ta birçok medeniyetin kültür varlığını görmenin mümkün olduğunu anlatan Çetin, Ani Ören Yeri ve çevresinde Köşevenk ile Mağazberk gibi çok sayıda tarihi taşınmaz kültür varlığının bulunduğunu ifade etti. İnsanların tarih boyunca hayvanlardan yararlandıkları gibi onlara fiziksel ya da karakteristik anlamlar da yüklediğini dile getiren Çetin, ""Kedigiller familyasından vaşak da bu hayvanlardan birisidir. İnsanlar, bu hayvanın yırtıcılığından ve gücünden etkilenerek bunu sanatsal ögelerde kullanmışlardır. Kars bölgemizde de vaşağın varlığı bilinmektedir. Müzemizdeki bir çift vaşak biçimli küpe, 1994'te Ani'nin yaklaşık 16 kilometre kuzeyindeki Subatan köyünde bulunarak bize getirilmiştir."" dedi. Çetin, bulunduğu bölge itibarıyla ""vaşak biçimli"" altın küpeleri Orta Çağ dönemine tarihlendirdiklerini belirtti. Küpeleri yeni yılda sergileyeceklerini aktaran Çetin, şunları kaydetti: ""Küpemiz depoda muhafaza edilmektedir. 2023'te bunu halkımıza geçici olarak sergilemeyi planlıyoruz. Tüm halkımızı bu muhteşem eseri görmeye davet ediyorum. Küpemiz vaşak biçimli, oldukça süslü bir küpedir. Üzerinde yıldız, damla ve hilal motifi bulunmaktadır. Her biri 22 gram ağırlığındaki küpeler altın madeninden yapılmış ve oldukça ince işçilikle işlenmiş. Üzerindeki motifler küpelerin sanatsal zarafetini gösterir niteliktedir.""",non-satiric
"Afganistan'ın eski Cumhurbaşkanı Hamid Karzai, dün akşam saatlerinde alınan karara ilişkin kişisel Tiwitter hesabından açıklamada bulundu. Söz konusu kararın ""endişe verici"" olduğunu aktaran Karzai, ülkenin gelişmesi ve kendi kendine yetebilecek seviyeye ulaşması için kız-erkek, Afganistan'ın her ferdinin eğitim alması gerektiğini ifade etti. Karzai, ""Eğitimin engellenmesi Afganistan'ın kalkınmasına ve refahına zarar vermekle kalmayacak, aynı zamanda aziz ülkemizi daha fazla fakirlik ve çaresizlik ile karşı karşıya bırakacak ve yabancılara daha fazla muhtaç hale getirecektir."" ifadelerini kullandı. Eski Cumhurbaşkanı Karzai, Taliban yönetiminin bir an önce kızlara yönelik tüm eğitim kurumların kapılarının açmasını istedi. Afganistan'daki Tacik toplumunun önemli isimlerinden Afgan siyasetçi ve eski Afganistan Milli Uzlaşı Yüksek Konseyi Başkanı Abdullah Abdullah ise açıklamasında, eğitimin tüm vatandaşlar için temel bir hak olduğunu belirtti. Abdullah, ""Kızları bu haktan mahrum bırakmak üzüntü verici. Tüm vatandaşlarımızın isteği eğitim kapılarının kadınlara açılması yönündeyken, ben de bir Afganistan vatandaşı olarak okul ve üniversite kapılarının kapatılma kararının gözden geçirilmesini istiyorum ve bekliyorum."" ifadelerini kullandı. Taliban yönetimi, dün, Bakanlar Kurulu kararı ile kız öğrencilerin üniversitelerdeki eğitimlerinin ikinci bir duyuruya kadar askıya alındığını duyurmuştu.",non-satiric
"Sağlık Bakanı Fahrettin Koca, 2022'de sağlık alanında hayata geçirilen yatırım ve hizmetlerden bazılarını sosyal medya hesabından paylaştı. Paylaşımlarına ""Yeni yıla girerken kutlanmaya değer."" notunu düşen Koca, ""2022'de, 27 ilimizde birer hastane hizmete alındı. Toplam yatak sayıları 7 bin 345. 2022'de, 81 yeni Aile Sağlığı Merkezi ve 630 yeni Aile Hekimliği Birimi açıldı. 2022'nin sadece ilk 9 ayında 5 milyonun üzerinde kanser taraması yapıldı. 2022'de yaklaşık 2 milyon 156 bin kişiye evde sağlık hizmeti verildi."" ifadelerini kullandı. Sağlıklı bebek sahibi olunabilmesi için bir yıl önce başlatılan tarama programıyla evlilik öncesinde 527 bin 508 kişiye, Spinal Müsküler Atrofi (SMA) taraması yapıldığını belirten Koca, ülkeyi sağlık turizminde cazibe merkezi yapmayı amaçlayan ""Health Türkiye"" markasının lansmanının 30 Ekim'de yapıldığını anımsattı. Koca, paylaşımında ""2022'de 500'ü aşkın bilimsel projeye destek verilerek sağlıkta AR-GE yatırımı yapıldı. 2022'de Ulusal Genom ve Biyoinformatik Projesi, 428 milyon liralık yatırım projesi ile resmi olarak başlatıldı."" bilgilerine yer verdi. ""2023'te kutlanmaya değer çok şey yaşayın. Sağlık dolu, iyi seneler."" temennisinde bulunan Koca, şunları kaydetti: ""Hekimlerimizin, hemşire ve ebelerimizin, UMKE gönüllülerinin, 112 Acil çalışanlarının, tek tek sayamayacağım sağlık meslek gruplarının tüm mensuplarının, bu gece nöbette olan arkadaşlarımın, sağlık camiamızın yeni yılını kutluyorum. 2023, sağlıkta önceki yılları geride bırakacak.""",non-satiric
"Çin Devlet Başkanı Şi Cinping'in üç günlük bir çalışma ziyareti için Riyad'a ulaşması Körfez bölgesini yeniden küresel siyaset gündeminin ön sıralarına taşıdı. Ziyaretin ABD-Suudi ilişkilerinin gerildiği bir dönemde gerçekleşmesi, geçen temmuzda Amerika Birleşik Devletleri (ABD) Başkanı Joe Biden'ın sönük geçen ziyaretine karşı Cinping'e düzenlenen ihtişamlı karşılama ve ziyaret sırasında Çin-Arap ve Çin-Körfez zirvelerinin yapılması bu ziyaretin ilgiyle takip edilmesine yol açıyor. ABD'nin Orta Doğu bölgesindeki en önemli müttefiki olan Suudi Arabistan'ın Çin gibi ABD'nin rakibi olan önemli bir küresel aktörle geliştirdiği ilişki bölgesel ve küresel ölçekte yeni dengelerin ortaya çıkmaya başladığını gösteriyor. Çünkü 2000'li yılların başlarına kadar Suudi-ABD ilişkileri, Suudilerin ABD'nin rakibi olan Rusya ve Çin gibi aktörlerle geliştirdiği ilişkileri için bir sınır teşkil etmekteydi. Cinping'in ziyareti bu sınırın ortadan kalktığını, Riyad'ın dış politikada nispi bir otonomi elde ettiğini ve kendi çıkarlarını takip ederken ABD'ye kulak asmadığını gösteriyor. Biden'ın Riyad ziyareti öncesi Washington Post'a yazdığı yazıda Çin ile rekabet edebilmek için ABD-Suudi ilişkilerini geliştirmenin gerekli olduğuna işaret etmesi[ ] ve ziyaret sırasında söylediği ""Orta Doğu'da Rusya veya Çin'in dolduracağı bir boşluk bırakmayacağız""[ ] sözleri bu ziyareti daha da önemli kılıyor. İkinci Dünya Savaşı sonrasında ABD, Suudi Arabistan'ın toprak bütünlüğünün ve rejim güvenliğinin ana garantörü oldu. Ancak 11 Eylül olaylarıyla birlikte başlayan süreçte ABD-Suudi ilişkileri oldukça gergin bir döneme girdi. Bu gerilimin düzeyini dönemin Suudi Dışişleri Bakanı Suud el Faysal, 2004 yılında Washington Post muhabiri David Ottawa'ya verdiği mülakatta geçen şu cümlelerle ifade etmişti: ""ABD-Suudi ilişkisi yalnızca bir eşe izin verilen bir 'Katolik evliliği' değil dört eşe izin verilen bir 'Müslüman evliliği'dir.""[ ] ABD'nin Riyad'ın şiddetli muhalefetine rağmen Irak'ı işgal etmesi ve sonrasında Irak'ı İran nüfuzuna terk etmesi, Riyad'ın yeni ""eşler"" aramasına gerekçe teşkil etti. Arap Baharı süreci de iki aktörün ilişkilerindeki yarayı iyice derinleştirdi. Bu süreçte ABD bölgedeki Suudi müttefiki rejimlerin sokak hareketleri ile devrilmesine ses çıkarmadı. Hatta ABD yönetiminin Mübarek'e ""görevi bırak"" mesajı Riyad'da derin bir rejim güvenliği sorununa yol açtı ve zamanı geldiğinde ABD'nin Suud hanedanına da benzer bir muamele yapacağına yönelik bir kaygı ortaya çıkardı. ABD-Suudi ilişkilerindeki gerilimin temel sebebi ABD'nin İkinci Dünya Savaşı'ndan itibaren sağlamayı taahhüt ettiği fiili güvenlik garantilerinden bilinçli bir şekilde sıyrılmaya çalışması olarak ifade edilebilir. Nitekim 2019'da Saudi ARAMCO tesislerine İran destekli muhaliflerin düzenlediği saldırı uzun yıllar ABD silah endüstrisinin en büyük müşterisi olan ve ABD fiili güvenlik garantileri sayesinde rejim güvenliği ve toprak bütünlüğü endişesi yaşamayan Riyad'da şok etkisi yapmıştı. Saldırının 2 milyon dolarlık basit bir teçhizatla gerçekleştirilmesi, 17 dakika sürmesi ve saldırılan tesislerin hem Suudi petrol endüstrisinin kalbi hem de başkent Riyad'ın çok yakınında olması, Riyad nezdinde ABD güvenlik garantilerinin geçerliliğini tartışmalı hale getirdi. Arap Baharı sürecinde ABD'nin Suudi Arabistan'ın Yemen kaynaklı tehdit algısını önemsememesi ve Yemen savaşına destek olmaması, Cemal Kaşıkçı cinayeti sebebiyle Riyad yönetimine uyguladığı baskı ve genel olarak insan hakları ihlalleri sebebiyle Muhammed bin Selman'a yönelik sert eleştiriler de gerginliği tırmandırdı. Son olarak ise enerji piyasaları konusunda her iki ülkenin benimsediği farklı vizyonun ciddi bir soruna yol açtığı görülebilir. Şöyle ki, ABD son dönemde enerjide kendi kendine yeterli hale geldi, hatta önemli bir enerji ihracatçısı olarak ön plana çıktı. Genel olarak ABD'nin petrolü dış politikada kendi çıkarlarını korumak için bir silah olarak kullanma ve Suudileri bu politika doğrultusunda yönlendirme çabası Riyad'da rahatsızlığa yol açıyor. Çünkü 2000'li yıllardan beri Suudi petrol politikasının temel amacı, petrol talebinin gereksiz yere azalmasını engelleyerek enerji piyasalarını istikrara kavuşturmak ve uzun vadede Suudi gelirinin ana kaynağını tehlikeye atmamaktı. Hedeflediği ekonomik atılımları gerçekleştirebilmek için uluslararası ve bölgesel ortamın barışçıl bir düzlemde ilerlemesine şiddetle ihtiyaç duyan Çin, Orta Doğu bölgesinin jeopolitik, ideolojik ve jeoekonomik avantajlarından istifade etmek istiyor. Halihazırda Orta Doğu bölgesinin en büyük yatırımcısı olan Çin, 2005-2020 yılları arasındaki dönemde bölgeye 170 miyar dolarlık bir yatırım gerçekleştirdi. Körfez petrolünün en büyük müşterisi olan Çin toplam petrol ithalatının yüzde 50'sinden fazlasını bu bölgeden sağlıyor.[ ] Artan ekonomik büyümesine paralel olarak Pekin'in önümüzdeki yıllarda petrole olan ihtiyacının giderek artacak olması bölgeyi daha da önemli hale getiriyor. Genelde Orta Doğu bölgesi özelde ise Körfez, 2012'de Çin'in geliştirdiği ve yüz milyarlarca dolarlık bir yatırım bütçesi olan Kuşak ve Yol Girişimi açısından son derece kritik bir jeopolitik kavşakta bulunuyor. Çin, bölge ile kurduğu yakın ilişkileri Kuşak ve Yol Girişimi'nin başarısı açısından da oldukça önemsiyor. Bu ziyarette 30 devlet başkanı ve kuruluşun katılımıyla düzenlenen Çin-Arap, Çin-KİK ve Çin-Suudi zirvesi, Riyad ile Washington arasındaki ilişkilerin gergin olduğu bir dönemde Körfez'de değişen güç dinamiklerinin önemli bir kanıtı olarak görülebilir. Bu zirvelerde taraflar arasında bir süredir müzakereleri devam eden serbest ticaret anlaşmasına yaklaşılmış olması da oldukça önemli. Riyad yönetimi ABD'nin zayıflayan fiili güvenlik garantileri karşısında yeni bir güvenlik yapılanması arayışında. Bu süreçte Çin, Riyad açısından önemli bir alternatif teşkil ediyor. Ekonomik faydaya odaklanan, insan hakları karnesini sorgulamayan ve Riyad'ın ihtişamlı kalkınma projelerine yatırım yapma hevesi olan bir aktör olması Çin'i Riyad açısından cazip kılıyor. Arap Baharı süreciyle birlikte Orta Doğu bölgesinin ağırlık merkezi Kahire'den Riyad-Dubai eksenine kaymıştı. Riyad, Pekin ile Arap ve Körfez ülkeleri arasında bir aracı rol oynayarak bölgedeki ağırlığını artırma niyetinde. Cinping'in düzenlediği Arap ve Körfez zirveleri, ilk ziyaretini Riyad'a gerçekleştiren ve ""Terörle Mücadele Merkezi""nin açılışında bir küreyi Sisi ve Selman'la tutan Donald Trump'ın ziyaretini andırıyor. Bu son ziyaretle Riyad, bölgenin diplomasi merkezi ve lider ülkesi olma iddiasını temellendirmek istiyor. Cinping'in bu ziyarette Tahran'a uğramayacak olması ve sadece Arap liderlerle görüşecek olması da İran karşında Çin'i bir dengeleme aracı olarak kullanmak isteyen Riyad'ın elini güçlendirdi. Zirvelerin sonuç bildirgesine yakından bakıldığında her iki tarafın tehdit algıları ve çıkar beklentilerinin örtüştüğü rahatlıkla anlaşılabilir. Sonuç bildirgesinde Filistin meselesi, İran nükleer programı, Birleşik Arap Emirlikleri'ne ait ve 1971 yılından beri İran işgalinde bulunan Ebu Musa Adası ve Tunb Adaları gibi konularda Körfez'in tezlerini destekleyen ifadeler, Körfez'in İran’dan algıladığı tehdit konusunda Çin'in hassasiyetini gösteriyor. KİK ülkelerinin, Çin'in ekonomisini geliştirme, egemenliğini ve toprak bütünlüğünü koruma ve ""Tek Çin"" ilkesine bağlı kalma çabalarını desteklediklerini deklare etmeleri de önemli bir husus. Sonuç bildirgesinde terörizm ve radikalizmle mücadele, tüm kişi ve kuruluşlardan oluşan terör gruplarının finanse edilmesini, silahlandırılmasını önlemek ve bölgenin güvenlik ve istikrarını tehdit eden tüm faaliyetlere karşı koyma konusundaki kararlılığın dile getirilmesi tarafların ortak tehdit algılarını gösteriyor. Zirve sonuç bildirgesinde en çok dikkat çeken husus ise hiç şüphesiz dolar yerine yuan ile petrol ticaretini öngören madde oldu. Cinping, Körfez ülkeleriyle yapacağı enerji anlaşmalarında yuan kullanmak için Şangay borsasını kullanacağını ilan etti.[ ] Netice itibarıyla Suudiler açısından bu ziyaret Washington'a bir ""mesaj gönderme"" veya Arap işlerine müdahale ettiği için ""Batı'yı cezalandırma"" anlamı taşıyor. Beyaz Saray Ulusal Güvenlik Konseyi sözcüsü John Kirby'nin bu hafta gazetecilere verdiği demeçte, Çin'in Orta Doğu'daki nüfuz seviyesini uluslararası kuralları ihlal edecek bir biçimde derinleştirmeye çalıştığını[ ] söylemesi ABD'nin mesajı aldığını gösteriyor. Çin açısından ise ABD'nin bölgeden çekilmeye başladığı bir süreçte oluşan güç boşluklarını doldurmak açısından bu ziyaret iyi bir fırsat oldu. [Dr. Necmettin Acar, Mardin Artuklu Üniversitesi İktisadi ve İdari Bilimler Fakültesi Siyaset Bilimi ve Uluslararası İlişkiler bölümü başkanıdır.] *Makalelerdeki fikirler yazarına aittir ve Anadolu Ajansının editöryal politikasını yansıtmayabilir.",non-satiric
"ÖSYM'den yapılan açıklamada, 5-12 Aralık 2022 tarihleri arasında tercihleri alınan 2022-TUS 2. dönem ek yerleştirme işlemlerinin tamamlandığı belirtildi. Adaylar ek yerleştirme sonuçlarına, ÖSYM'nin ""https://sonuc.osym.gov.tr"" internet adresinden kimlik numaraları ve şifreleriyle erişebilecek.",non-satiric
"AA muhabirleri ve foto muhabirlerinin yurt içinde ve dışında yıl boyunca çektiği fotoğrafları inceleyen Emine Erdoğan, ""haber"", ""spor"" ve ""çevre-yaşam"" kategorilerindeki fotoğrafları oyladı. Emine Erdoğan, haber kategorisinde Amer Shallodi'nin ""Filistin standartları"", Mustafa Çiftçi'nin ""Operasyon başlıyor"", Emrah Yorulmaz'ın ""Togg'un ilk yolculuğu"", Doğukan Keskinkılıç'ın ""Gece uçuşu"" ve Ali Atmaca'nın ""Ekmek teknesi"" isimli karelerine oy verdi. Sporda, Salih Zeki Fazlıoğlu'nun Katar'ın ev sahipliğini yaptığı 2022 FIFA Dünya Kupası'nda çeyrek finale yükselen Faslı oyuncular ve teknik heyetin ""Şükür Secdesi"", Elif Öztürk Özgöncü'nün ""Şampiyonlar"", Hilmi Tunahan Karakaya'nın ""Bulutlarda dolaşmak"" ve Mustafa Yılmaz'ın ""Yüzücü"" başlıklı fotoğraflarını seçen Emine Erdoğan, çevre-yaşam kategorisinde ise Mesut Varol'un ""Beslenme saati"", Pavel Pavlov'un çektiği ""Kırmışlar kalbini"", Muhammed Shajahan'ın ""Bangladeş'te hasat zamanı"", Şebnem Coşkun'un ""Organik plastik"" ve ""Gün ışığı ağları"", Bestami Bodruk'un ""Masalcı Nine ve Muciddin Amca"", Sercan Küçükşahin'in ""Kar tünelleri"", Orhan Çiçek'in ""Yangın müdahalesi"", İsmail Kaplan'ın ""alacakaranlık ritüeli"" ve Aytaç Ünal'ın ""Ölüm kalım anı"" fotoğraflarını oyladı.",non-satiric
"Ülke tarihinin en büyük bütçesi olarak değerlendirilen 2023 yılı bütçesi, Maliye Bakanı İbrahim Kisali ve Meclis Başkanı Salih Kocil’in de hazır bulunduğu Meclis Genel Kurulu'nda oylamaya sunuldu. Bütçe, Cezayir Meclisi'ndeki en büyük parti olan 62 sandalye sahibi Ulusal Kurtuluş Partisi (FLN) ile 27 sandalyelik Ulusal Demokratik Birlik Partisi ve Cumhurbaşkanlığı'nca atanan 58 milletvekilinin desteğini alarak Meclis'ten geçti. Cezayir’in Fransa’dan bağımsızlığını kazandığı 1962’den bu yana ilk defa yaklaşık 99 milyar dolar olarak onaylanan 2023 bütçesi, 43 milyar dolardan fazla da açık veriyor. Söz konusu bütçede 23 milyar dolar da savunmaya ayrılarak ülke tarihinde bir ilk gerçekleşti. Maliye Bakanı İbrahim Kisali, geçtiğimiz pazartesi günü Meclis'te yapılan bütçe görüşmelerinde, enflasyonun önümüzdeki yıl yüzde 9,4'ten yüzde 5,4'e gerilemesini ve ülkenin ekonomik büyüme hızının yüzde 4,1'e ulaşmasını beklediklerini açıklamıştı. Bütçe yasası, Cumhurbaşkanı'nca da imzalandıktan sonra Ocak 2023’te yürürlüğe girecek.",non-satiric
"Cumhurbaşkanı Recep Tayyip Erdoğan'ın eşi Emine Erdoğan, sosyal medya hesabından ""Sıfır Atık"" konusunda yapılan etkinliklerin yer aldığı videolu paylaşımda bulundu. Çocuklara ve gençlere ""Sıfır Atık"" konusunda mesajlar veren Emine Erdoğan, şunları kaydetti: ""Çocuklarımıza ve gençlerimize sesleniyorum; toprağı 'sadık yari' olarak gören, ağaç kesmeyi baş kesmekle aynı tutan bir medeniyetin mirasçıları olduğunuzu unutmayın. Sıfır Atık hareketi, sizlerin ellerinde yükselip tüm dünyaya miras kalacak.""",non-satiric
"Ajax Kulübü, antrenman sırasında sol dizinden ciddi bir sakatlık geçiren 19 yaşındaki futbolcunun ameliyat edildiğini duyurdu. Genç stoperin gelecek aylarda forma giyemeyeceği ve sahalara dönüş tarihinin belirsiz olduğu ifade edildi. Trabzonspor altyapısında yetişen Ahmetcan Kaplan, ağustos ayında 9 milyon 500 bin avro bonservis bedeliyle Ajax'a transfer olmuştu.",non-satiric
"Arnavut makamlarından yapılan açıklamaya göre, başkent Tiran'da Başbakanlık binasında düzenlenen törene, Arnavutluk Başbakanı Edi Rama, Savunma Bakanı Niko Peleshi, Türkiye'nin Tiran Büyükelçisi Tayyar Kağan, Baykar Genel Müdürü Haluk Bayraktar katıldı. Başbakan Rama, törende yaptığı konuşmada, Cumhurbaşkanı Recep Tayyip Erdoğan'a sürecin tamamlanmasına yönelik katkılarından dolayı teşekkürlerini iletti. Rama, ""Sayın Cumhurbaşkanı'na, aziz dostumuz, bu ülkenin ve bu milletin kadim dostu Cumhurbaşkanı Erdoğan'a ne kadar teşekkür etsek azdır."" dedi. İki ülke arasında var olan iyi ilişkilerin her geçen gün daha da iyiye gittiğine işaret eden Rama, ""Türkiye Cumhuriyeti ve Cumhurbaşkanı Erdoğan ile Avrupa-Atlantik topluluğunun en büyük askeri ittifakı olan NATO'da doğru tarafta yer almaktan ve aynı safta yer almaktan büyük gurur duyuyoruz. Türkiye Cumhuriyeti ile aramızda çok stratejik bir ortaklık var. Bugün ilişkimiz için çok güzel bir gün."" diye konuştu. Rama, anlaşmanın sadece SİHA satın almak için olmadığını, Arnavutluk Silahlı Kuvvetleri ile Baykar arasında işbirliği köprüsü inşa etmekle de ilgili olduğunu vurgulayarak, ""Baykar, Arnavutluk'ta inşa edilen NATO'nun yeni Kuçova Hava Üssü'ndeki en yüksek teknolojiye sahip tesisin kontrol merkezinin operasyonunu devralmaya hazırlanacak kişilerin eğitimiyle ilgilenecek."" dedi. Başbakan Rama, Arnavutluk'a gelecek ilk 3 SİHA'nın ulusal güvenliğin tehdit altında olduğu her duruma hazır olacağını kaydetti. Baykar Genel Müdürü Haluk Bayraktar da bu teknolojinin iki ülke arasında yeni bir çağ başlatmasını, Arnavutluk'un egemenliğine ve halkına destek olmasını dilediğini ifade etti. Sistemleri güncel tutma adına destek için Arnavutluk'ta bulunduklarını belirten Bayraktar, ""Bu teknolojilerin envanterde gerçekten önemli varlıklar olduğu zaten kanıtlanmış durumda. Sadece savaş zamanlarında değil barış zamanında da kullanılabilir. Burada Arnavutluk'a ve komşu ülkelere hizmet edecek bir servis merkezi kuracağız."" dedi. Bayraktar TB2 SİHA filosunun satın alınmasına yönelik sözleşmede, Arnavutluk tarafından alınan SİHA'ların, ulusal güvenlik, suçla ve yasa dışı uyuşturucu ekimi mücadele ile sivil acil durum alanlarında kullanılması öngörülüyor.",non-satiric
"Türkiye Yazarlar Birliğince (TYB) düzenlenen anma töreni, İstiklal Marşı'nın okunması ve Kur'an-ı Kerim tilavetiyle başladı. Ankara Sosyal Bilimler Üniversitesi Rektörü ve TYB Genel Başkanı Prof. Dr. Musa Kazım Arıcan yaptığı konuşmada, Mehmet Akif'in 86 yıl sonra vefat ettiği gündeki hüzünlü tablodan bambaşka bir tablo ile anıldığını ve anlaşıldığını söyledi. Birliğin 40 yıldan fazla süredir Taceddin Dergahı'nda Mehmet Akif'i andığını anımsatan Arıcan, ""Edebiyat tarihinde hayatını şiirle anlatan böyle bir şair yok. O yüzden gençlerimize Mehmet Akif'in 'Safahat' adlı eserini onu anlamak, onun değerlerine sahip çıkmak için okumalarını tavsiye ediyoruz. Türkiye Yüzyılı'nın, Mehmet Akif'in anlaşıldığı, değerlerine sahip çıkıldığı ve bu ülkenin en önemli rehberi olarak tanıtıldığı bir yüzyıl olmasını diliyorum."" diye konuştu. Mehmet Akif Ersoy Araştırmaları Merkezi Başkanı ve TYB Mütevelli Heyet Başkanı Mehmet Doğan da, 44 yıl önce geldikleri Taceddin Dergahı'ndaki Mehmet Akif Müzesi'nin terk edilmiş durumda olduğuna dikkati çekti. Hacettepe Üniversitesinin 44 yıl önce, şu anki Mehmet Akif Ersoy Müzesi'nin oluşumuna katkı sunduğunu anlatan Doğan, şunları kaydetti: ""Büyük milletlerin bağrından büyük şahsiyetler yetişir. Mehmet Akif bunun en görünür, hatırda tutulması gereken numunelerinden biridir. Gerçekten her ne kadar 'Sessiz yaşadım' diyorsa da elbette sessiz yaşamadı. Bağırıp, çağırmadı ama sessiz de yaşamadı. Mücadelesi onun sessiz yaşamadığının en büyük şahididir. Mehmet Akif, toplumumuzu ve milletimizi yaşatmak için eserlerini yazdı, millet için mücadeleye atıldı. Örnek bir şahsiyet olarak her zaman önümüzde yürüdü. Dolayısıyla milletimizi yaşatan bu büyük şairimizi bizim de unutmamamız, yaşatmamız gerekiyordu."" TYB'nin kuruluş çalışmalarında yazarları temsilen Mehmet Akif'i belirlediğini, ilk faaliyetlerinden birisinin de Mehmet Akif'i yad etmek olduğunu söyleyen Doğan, şunları kaydetti: ""Mehmet Akif, bu mekanın tekrar dirilmesi için bir vesile oldu. Mehmet Akif burada İstiklal Marşı'nı yazmasaydı ve yaşamasaydı bu çevre böyle olmayacaktı. Mehmet Akif'in buradaki varlığı bu bölgenin tekrar dirilmesine vesile oldu. Buranın evleri, gecekondulaşmıştı ve yıkılıp gidiyordu. Biz o zaman İstiklal Marşı Bahçesi'nin bu bölgeye yapılmasını ve çevredeki yapıların da sağlıklaştırılarak fikir, sanat ve edebiyat işleriyle uğraşan gönüllü kuruluşlara tahsis edilmesi yönünde projeler hazırladık. Bunu o zamanın yetkilileriyle 1990 yılların başlarında paylaştık. Bu projemiz kabul gördü. Tabii tam bizim istediğimiz gibi olmasa da Taceddin Dergahı o yıkık dökük halinden kurtarıldı, açık hale getirildi."" Gelecek yıl Mehmet Akif'in doğumunun 150'nci yılı olacağına işaret eden Doğan, ""150 yaşında büyük şairimiz var. Mehmet Akif 63 yıl yaşadı. Ömrü kısa sürdü ama büyük işler yaptı."" dedi. Mamak Belediye Başkanı Murat Köse ile Altındağ Belediye Başkanı Asım Balcı da, Mehmet Akif'in şahsiyetine ve eserlerine dikkati çeken birer konuşma yaptı. Programda, bir grup öğrenci İstiklal Marşı'nın 10 kıtasını okudu, Kur'an-ı Kerim tilaveti yapıldı ve dualar edildi. Çorba ve lokma ikramının da yapıldığı etkinliğe, Kıbrıs gazileri, ilk ve ortaöğretim öğrencileri ile bazı sivil toplum kuruluşlarının temsilcileri katıldı.",non-satiric
"Çanakkale Boğazı'nın çıkışında 1 ila 4'üncü yüzyıllarda en önemli liman kentlerinden olan eski Roma kolonisi Alexandria Troas'taki arkeolojik kazı, Kültür ve Turizm Bakanlığının izin ve desteğiyle sürüyor. Türk Tarih Kurumu ve Ezine Belediyesi ile ana sponsor İÇDAŞ AŞ'nin sağladığı imkanlarla yapılan, bazı üniversitelerden bilim insanlarının katkıda bulunduğu kazıda şu ana kadar antik kentin merkezi konumundaki forum içinde bulunan poligonal (çokgen) yapı, podyumlu salon ve tapınak, odeon (konser alanı), hamam ile tiyatro gibi yapılar gün ışığına çıkarıldı. Ankara Üniversitesi Arkeoloji Bölümü Öğretim Üyesi ve Kazı Başkanı Prof. Dr. Erhan Öztepe, AA muhabirine, bu sezon sahadaki çalışmalar kısa sürmesine rağmen gelecek dönemler için ön hazırlık niteliğinde olduğunu söyledi. Daha önce literatüre geçmiş, araştırılmış ve yayınlanmış olan antik limanın kuzeyinde başka bir mendirek kalıntısı ve çevresinde çalışma yürüterek belgeleyip fotoğrafladıklarını belirten Öztepe, ""Bu dönem vakit ve program uymadığı için yapamadığımız su yüzeyinden su altındaki kalıntıların taranması ve haritalandırılması işini önümüzdeki yıl gerçekleştireceğiz. Böylece kıyı bandında Alexandria Troas'la ilgili ne varsa hepsi haritalandırılacak."" dedi. Öztepe, bu kent kuruluncaya kadar bu bölgedeki denizcilik faaliyetlerinin Bozcaada'dan yürütüldüğü bilgisini verdi. Adanın, Alexandria Troas kurulup tamamen işlev kazandıktan sonra eskisi kadar liman hizmeti veremediğini anlatan Öztepe, şöyle devam etti: ""Bu, Roma çağının geç evresine kadar sürdürülüyor. Yani Helenistik'ten 4'üncü yüzyıla kadar 700 yıl kadar liman burada faaliyette ve bu faaliyetin ürünleri geliyor, gidiyor. Bunları net olarak biliyoruz. Tabii bunun dışında bizim denizde yapacağımız çalışmalar kent için önemli adımlar olacak. Ekip arkadaşlarımız bu sene bazı amfora kırıklarına ve benzer şeylere rastladı. Bunları gelecek yıl daha sağlıklı bir biçimde belgeleyeceğiz. Bugün günümüzde de aslında var olan bir ticaret, deniz ticareti rotası var burada. Bunlardan limana uğrayanların belki kargolarından düşenler, belki batanlar, bütün bunlar önümüzdeki süreçte ortaya çıkacak. Önemli bir ticari merkezi olduğunu aslında bütün bu bulgular göstermiş olacak. Bunun yanı sıra tabii çalışmalarda ortaya çıkan küçük buluntuların da farklı noktalardan geldiğini düşündüğümüz. Küçük buluntular da aslında bunu teyit edecek nitelikte olacaktır. Şimdi küçük buluntular üzerinde de çalışmalar yürütüyoruz."" Prof. Dr. Öztepe, bölgedeki buluntuların sadece Alexandria Troas'ta üretilmiş ürünler olmadığını, dışarıdan getirilenlere de kazıda ulaşıldığını belirtti. Bunun, kentin çok geniş bir coğrafya ile ilişki içinde olduğunu gösterdiğini dile getiren Öztepe, ""Kent çok büyük bir alana yayılım halinde. Meşhur bir hamamımız var, 10 dönümlük bir araziye yayılım göstermiş durumda. Forumun karşısında daha küçük bir hamam var, merkez hamamı dediğimiz. Daha aşağıda bir hamamımız daha var."" ifadesini kullandı. Toprak ve kum dolgunun altında liman hamamı kompleksinin bulunduğunu tahmin ettiklerini bildiren Öztepe, ""Çünkü yazılı kaynaklar burada bir 'emporio' yani serbest ticaret bölgesi olduğundan da bahsediyor. Yani burası bugün günümüzde bir İzmir ya da Mersin serbest ticaret bölgeleri gibi kullanılmış olabilir."" diye konuştu.",non-satiric
"Asmalı, yaptığı yazılı açıklamada, 2022 ihracat rakamlarına ilişkin değerlendirmelerde bulundu. Türkiye ekonomisinin 2022'nin ilk 3 çeyreğinde yıllık bazda yüzde 6,2 büyürken, net ihracatın büyümeye katkısının yüzde 2 olduğunu belirten Asmalı, Türkiye'nin en büyük ihracat pazarı konumunda bulunan AB ülkeleri başta olmak üzere, küresel ölçekte durgun bir dönem olan 2022'de ihracatçıların sergilediği performansın takdire şayan olduğunu kaydetti. Asmalı, ""Bu bağlamda 2022 yılında yüzde 12,9 artışla 254,2 milyar dolarla Cumhuriyet tarihimizde yeni bir rekora imza atan bütün ihracatçılarımızı tebrik ediyor, söz konusu eğilimin 2023 yılında da devam edeceğine ve Cumhurbaşkanımız Sayın Recep Tayyip Erdoğan'ın öncülüğünde net dış talebin büyümeye pozitif katkı vermeyi sürdüreceğine yürekten inanıyoruz."" ifadelerini kullandı.",non-satiric
"NUML İslamabad kampüsünde Türkçe Bölümüne ait kütüphanenin yenilenmesi amacıyla düzenlenen törene, Türkiye’nin İslamabad Büyükelçisi Mehmet Paçacı, TMV'ye bağlı Pak-Türk Maarif Uluslararası Okullarından yetkililer, akademisyenler ve öğrenciler katıldı. Büyükelçi Paçacı, burada yaptığı açıklamada, Türkiye ile Pakistan arasındaki ilişkilerin yüzyıllar öncesine dayandığına işaret ederek Ankara-İslamabad bağlarının benzersiz olduğunu vurguladı. Bu ilişkinin somut bir biçime dönüşmesinde NUML Üniversitesinin Türkçe Bölümü ile çok önemli bir rol oynadığını belirten Paçacı, bu kapsamda ellerinden gelen desteği sağlamanın görevleri olduğunu söyledi. Konuşmaların ardından Paçacı ve davetliler, yenilenen kütüphaneyi gezerek kitapları inceledi. NUML Türkçe Bölümü Başkanı Doç Dr. Sibel Bayram, AA muhabirine yaptığı açıklamada, Türkiye’nin İslamabad Büyükelçiliği ve TMV'ye bağlı Pak-Türk Maarif Uluslararası Okullarının bağışladığı kitaplar dolayısıyla memnun olduğunu vurguladı. Bayram, yenilenen kütüphanede 4 bine yakın kitabın yer aldığına işaret ederek bunun, Türkçe öğrenen Pakistanlı öğrenciler için çok önemli bir gelişme olduğunu kaydetti.",non-satiric
"Başkent Buenos Aires'te kurulan dev ekranlarda heyecanla maçı izleyen binlerce kişi, Milli Takımlarının dünya şampiyonu olmasının ardından benzerine az rastlanan bir sevinç yaşadı. Futbol tutkusuyla meşhur Arjantin halkı, Buenos Aires sokaklarında, en son 36 yıl önce ülkenin efsane futbolcusu Diego Armando Maradona ile elde ettikleri dünya şampiyonluğunu tekrar kazanmayı kutladı. Dünya Kupası sevincini yaşayan Adalberto, bu mutluluğu ""eşsiz"", şampiyonayı da ""tarihi"" şeklinde niteleyerek, ""Tıpkı 1978 ve 1986 gibi ama bu Dünya Kupası en iyisi. Milli Takım bu başarıyı hak etti, kimse bizi yenemedi. 5-6 milyon kişi şehir merkezine gidiyor."" dedi. Hislerini ""inanılmaz"" diyerek aktaran Fernando, ""Messi için çok mutluyum. Biz doğuştan futbol meraklısıyız. Kendimden bile daha çok Messi için mutluyum, benzersiz bir durum. İlk 90 dakikada kazanmamız gerekiyordu, Fransa'dan çok daha iyi oynadık, bu kadar acı çekmeyi hak etmiyorduk ama biz bunun için doğmuşuz."" ifadelerini kullandı. Maçın ardından gözyaşlarına hakim olamayan Mario, ""Çok mutluyum, şimdi biraz daha sakinim ama içim içime sığmıyor. Tek kelimeyle ifade etmek gerekirse 'Messi' derdim. Arjantin Milli Takımı, 90'larda hak etmişti Dünya Kupası kazanmayı ama biz acı çekmeye alışkınız."" diye konuştu. Final maçını izleyenler arasında bulunan Almanyalı İngrid, ""Çok müthişti, parkta tüm maçı izledik. Maçın başlamasından 2 saat önce geldik, bu coşku şahaneydi. Gezi amacıyla geldik ama elbette final maçını burada izleme fırsatını kullanmak istedik."" dedi. Dünya Kupası'nı tedirgin bir şekilde takip ettiğini söyleyen Fernando da ""Çok mutluyum. Messi, Dünya Kupası kazanmadan futbolu bırakamazdı, o bunu hak ediyordu, tüm dünya onun kazanmasını istedi."" yorumunu yaptı. Buenos Aires sokaklarını dolduran Arjantinlilerin Dünya Kupası kutlamalarının geç saatlere kadar sürmesi bekleniyor.",non-satiric
"Kültür ve Turizm Bakanlığından yapılan açıklamaya göre, Kız Kulesi'nde Bakanlık tarafından geçen yıl uluslararası restorasyon ilkeleri ve oluşturulan bilim kurulu rehberliğinde başlatılan çalışmalarda sona gelindi. Tarihi yapıdaki restorasyon, II. Mahmut dönemindeki ahşap kubbesinin yeniden yapılarak yerine konulmasının ardından tamamlanmış olacak. Titizlikle yürütülen restorasyonun her aşamasını takip eden Kültür ve Turizm Bakanı Mehmet Nuri Ersoy, ahşap kubbeyi ve yapıda gerçekleştirilen çalışmaları yerinde inceledi. Restorasyon çalışmalarıyla ilgili Kültür Varlıkları ve Müzeler Genel Müdürü Gökhan Yazgı ile mimar Han Tümertekin'den bilgi alan Bakan Ersoy, yüzlerce yıllık bu tarihi yapının restorasyon tamamlandığında müze olacağını kaydetti. Bakan Ersoy, mart sonunda bitirilecek restorasyonun ardından İstanbul'un güzelliklerinin Kız Kulesi panoramasından gözlemlenebileceğini aktardı.",non-satiric
"Kentte, 23 Kasım'da meydana gelen 5,9 büyüklüğündeki depremin ardından Çevre, Şehircilik ve İklim Değişikliği Bakanlığı ekiplerince hasar tespit çalışması yürütüldü. Merkeze bağlı Gürcü Çiftlik köyünde yaşayan 68 yaşındaki Haydar Genç'in hesabına, taşındığını beyan etmediği eski evi için depremde hasar gördüğü gerekçesiyle 25 bin lira kira yardımı yatırıldı. Köyde kendi yaptığı evinde yaşayan Geçer, durumu fark ederek muhtar Ahmet Emin Atay ile iletişime geçti. Geçer, muhtar Atay ile önce Nüfus Müdürlüğüne giderek adres değişikliği yaptırdı, daha sonra bankaya giderek parayı gönderilen hesaba geri yatırdı. Geçer, duyarlı davranışıyla çevresindekilerin takdirini topladı. Haydar Geçer, AA muhabirine, kentte 1967 ve 1999 yıllarındaki depremleri yaşadığını söyledi. Kentte 23 Kasım'daki depremde can kaybının olmamasının sevindirici olduğunu belirten Geçer, ""Hasar için ikinci gün geldiler. Devletimiz duyarlı bu konuda, Allah razı olsun. Hesabımıza bir para yatmış oldu, ismim başka hanede kiracı olarak gözüktüğü için. Hakkım olmayan bir para hesabıma yattığı için vicdanen kabul edemedim. Orada kiracı değildim. Devletin parasına da el uzatamazdım. Milletin hakkı bu."" diye konuştu. Durumu ilettiği muhtarla adres değişikliğini yaptırdığını ve bankaya giderek parayı iade ettiğini anlatan Geçer, ""Bu zaten bizim görevimiz. Hakkım olmayan bir paraya el uzatmak istemedim. Hakkım olan şeyi zaten devlet bana veriyor. Devlet zaten bize sahip çıkıyor."" dedi. Muhtar Ahmet Emin Atay da Geçer'in duyarlılık örneği gösterdiğini dile getirerek, ""Diğer insanlara da örnek olur inşallah. Parayı iade etmek istediğini söyledi. Beraber bankaya ve AFAD Müdürlüğüne gittik. AFAD Müdürlüğünün hesabına kendisi bizzat parayı iade etti."" ifadesini kullandı.",non-satiric
"Zelenskiy, Kiev'de Ukrayna Parlamentosuna hitaben yaptığı konuşmasında, Rusya-Ukrayna savaşıyla ilgili gelişmeleri değerlendirdi. Rusya'ya karşı devam eden savaşta, Ukrayna halkının dünyaya birlik olmayı gösterdiğine vurgu yapan Zelenskiy, ""Ulusal renklerimiz (bayrak renkleri), bugün tüm dünyanın uluslararası bir cesaret sembolüdür. ""dedi. Rusya'nın saldırılarına karşı inançlı bir şekilde mücadele vermeye devam ettiklerini dile getiren Zelenskiy, ""Ukrayna mutlaka kazanacak."" ifadesini kullandı. Rusya'nın, Ukrayna'da savaş başlatmakla sadece ülkesini değil, Batı ülkelerini de tehdit ettiği yorumunda bulunan Zelenskiy, ""Artık Batı'da hiç kimse Rusya'dan korkmuyor ve korkmayacak."" diye konuştu. Avrupa Birliği (AB) ülkelerinin Rusya'ya karşı bugün Ukrayna'ya silah desteği yaptığını belirten Zelenskiy, ""Ve tarihte ilk kez, Avrupa Birliği bu tür büyük ölçekli saldırılara karşı savunma yardımı yapıyor."" şeklinde konuştu. Zelenskiy, AB'nin ülkesine bu yıl ""aday ülke"" statüsünü verdiğini hatırlatarak, ""Ukrayna bu statüyü çoktan hak etti."" dedi. Ülkesinin bir AB üyesi olması gerektiğini vurgulayan Zelenskiy, ""Ukrayna'nın AB üyeliği konusunda müzakerelere başlamanın zamanı geldi."" diye konuştu. Savaşın başladığı ilk dönemlerde Rus güçlerinin başkent Kiev'e de girmeye çalıştıklarını ama Ukrayna ordusunca geri püskürtüldüklerini ifade eden Zelenskiy, ""Ukraynalı askerler işgalcileri Kiev'den kovdu ve bu, tam ölçekli savaşta ilk dönüm noktasıydı."" dedi. Kendilerine desteğinde bulunan ülkelere teşekkür eden Zelenskiy, bu silahlar sayesinde Ukrayna ordusunun başarılı karşı saldırılar gerçekleştirdiğini dile getirdi. Zelenskiy, ""Ukrayna'nın 1800'den fazla şehir ve köyünü işgalcilerden kurtarmayı başardık."" ifadesini kullandı. Ukrayna'nın da silah üretecek imkanlara sahip olduğunu, bazı silahları ürettiğini, bazılarını da yeni üretmeye başladığını aktaran Zelenskiy, ""Ukraynalı silah markalarının da tüm dünyanın ilgisini çekeceği zamanın geleceğinden emin olabilirsiniz."" dedi. Zelenskiy, Ukrayna halkının uzun süredir hayal ettiği zafere doğru ilerlemeye devam ettiğini vurguladı. Zelenskiy, Birleşmiş Milletler (BM) ve Türkiye'nin destekleri ile oluşturulan Karadeniz Tahıl Girişimi sayesinde Ukrayna limanlarından 15 milyon tondan fazla tahıl ürününün ihraç edildiğini kaydetti. Söz konusu girişimin gerçekleştirilmesine sağladıkları katkılarından dolayı BM Genel Sekreteri Antonio Guterres ve Türkiye Cumhurbaşkanı Recep Tayyip Erdoğan'a minnettar olduklarını ifade eden Zelenskiy, kendilerinin de ihtiyaç sahibi ülkelere tarımsal ürünlerin ulaştırılması yönünde ""Ukrayna'dan Tahıl"" konulu bir girişim başlattıklarını, Türkiye ile toplam 30'a yakın ülkenin, söz konusu girişimi desteklediğini belirtti. Rus ordusunun Ukrayna'da savaş suçu işlediğini söyleyen Zelenskiy, suçlu olan herkesin yargılanması için uluslararası bir yargının kurulması gerektiğini savunarak, bu yönde gereken çalışmalara başladıklarını kaydetti. Savaşın başladığı 24 Şubat'tan bugüne kadar Rus tarafıyla yapılan esir takası sonucu 1456 Ukraynalı askerin serbest kaldığını ifade eden Zelenskiy, ""Toprak bütünlüğünü yeniden tesis etmemiz gerektiği gibi, toplumsal bütünlüğü de yeniden sağlamalıyız."" dedi.",non-satiric
"Çok sayıda vatandaş, araçlarıyla, koyulan barikatlardan bazılarının yer aldığı Zveçan şehrine bağlı Rudare köyüne gelirken, Jarinje sınır kapısına gidemedikleri için geri dönmek zorunda kalıyor. Buraya koyulan barikatlar ile Jarinje sınır kapısı arasında yaklaşık 30 kilometre mesafe bulunuyor. Bölgede durum sakinliğini korurken, NATO'nun Kosova Gücü (KFOR) ve AB Hukukun Üstünlüğü Misyonu (EULEX) devriyelerine devam ediyor. EULEX'ten yapılan açıklamada, sahadaki artan varlıklarıyla Kosova’nın kuzeyindeki güvenlik durumunu yakından izledikleri vurgulandı. Avrupa Jandarma Kuvvetlerine bağlı Polonya, İtalya ve Litvanya polis birimlerinin Kuzey Mitrovica ve Zveçan’da yaya devriyeler de dahil olmak üzere keşif devriyeleri yürüttüğü kaydedilen açıklamada, ""Kosova'nın kuzeyindeki istikrarsız güvenlik durumunu ve ek barikatların kurulduğunu göz önünde bulundurarak, EULEX, tutumunu düzenli olarak sahadaki durumu yansıtacak şekilde ve Kosova Polisi ile KFOR’la işbirliği içinde uyarlıyor."" denildi. Sırbistan ve Kosova arasında bir süredir devam eden gerginlik, Sırp kökenli eski polis memuru Dejan Pantic'in gözaltına alınmasına tepki gösteren Kosovalı Sırpların sınır geçişlerine 10 Aralık’ta kurduğu barikatlarla yeni bir boyut kazanmıştı. Hakkında 1 aylık gözaltı kararı verilen Pantic, Kosova'nın kuzeyinde Sırp çoğunluklu 4 belediyede erken yerel seçim hazırlıkları sırasında Merkez Seçim Komisyonu ofisleri ile Kosova emniyet mensuplarına yönelik maskeli bir grubun düzenlediği saldırıların şüphelisi olarak gözaltına alınmıştı. Kosovalı üst düzey yetkililer ve Batı ülkelerin temsilcileri, serbest dolaşımın sağlanması için ülkenin kuzeyindeki barikatların çekilmesini talep ederken, henüz bu yöndeki çağrılara cevap verilmedi.​​​​​​​ Öte yandan Kosovalı Sırplar bugün ülkenin kuzeyinde bir protesto düzenleyecek.",non-satiric
"Maçın son düdüğünün çalmasının ardından bayrak ve meşaleler eşliğinde başta başkent Rabat, Kazablanka ve Marakeş olmak üzere sokağa dökülen onbinlerce Faslı futbolsever, ülkenin önemli cadde ve meydanlarını bayram yerine çevirdi. Önemli sokak ve caddelerde yüzlerce araçlık konvoylar oluşturan halk, takımlarının dünya kupası tarihinde ilk kez yükseldiği yarı finalin mutluluğunu çeşitli marşlar eşliğinde doyasıya yaşıyor. Kutlamaları meşale gösterileriyle süslendiren Faslı futbolseverler attıkları sloganlarda takımlarından kupanın ülkeye getirilmesini talep ediyor. Ülkemizde Beşiktaş forması giyen Faslı futbolcu Romain Saiss, ilk 11’de görev aldığı müsabakada yerini 57’nci dakikada Eşref Dari’ye bıraktı. FIFA 2022 Dünya Kupası F Grubu'nda yer alan ""Atlas'ın Aslanları”, Kanada karşısında Hakim Ziyech ve Yusuf en-Nusayri’nin attığı gollerle ikinci galibiyetini alarak grubu 7 puanla lider tamamlamıştı. Fas, son 16 turunda normal süresi ve uzatma bölümü 0-0 sona eren maçta İspanya'ya karşı penaltı atışlarında 3-0 üstünlük sağlayarak tarihinde ilk kez çeyrek finale çıkmıştı. Atlas'ın Aslanları, yarı finalde İngiltere-Fransa mücadelesinin kazananıyla karşı karşıya gelecek.  Fas Milli Takımı'nın Katar'da düzenlenen 2022 FIFA Dünya Kupası çeyrek final maçında Portekiz’i 1-0 yenerek yarı finale yükselmesi, Libyalı futbolseverleri sevince boğdu. Maçı başkent Trablus’un Şehitler Meydanında kurulan dev ekranlarda izleyen yüzlerce Libyalı, bitiş düdüğünün ardından büyük sevinç yaşadı. Başkentin ana caddelerinde de ellerinde Fas ve Libya bayrağı ile yüzlerce kişi sevinç gösterilerine katıldı. Misrata ve Bingazi gibi ülkenin diğer şehirlerde de Fas’ın kazanması havai fişeklerle kutlandı. AA muhabirine konuşan Libya’da yaşayan Faslı Lubna Ticani, Fas’ın kazanmasından dolayı Libya, Fas ve bütün Arap ülkelerini kutladığını söyledi. Ticani, “İnşaallah Fas yüzümüzü ağartacak ve dünya kupasını da kazanacak. Her zaman Fas'ın yanındayız.” dedi. Trablus’un Suk Cuma bölgesinde ikamet ettiğini söyleyen Libyalı Hişam Uveydan, Fas maçını insanlarla birlikte dev ekranda izlemek ve bu atmosferi yaşamak için meydana geldiğini söyledi. Uveydan, “Bizi şereflendirdiler ve çok mutlu ettiler, duygularımı ifade edecek söz bulamıyorum.” dedi. Fas ve Libya vatandaşlığı bulunduğunu ve aslen Faslı olduğunu söyleyen Emetullah Abdullah maçı seyretmek için Şehitler Meydanı’na geldiği belirterek, “Çok mutluyum umarım sonraki maçları da kazanırlar.” ifadelerini kullandı. Fas'ın Portekiz'i eleyerek yarı finale çıktığı maçın oynandığı, Katar'ın başkenti Doha'daki Es-Sumame Stadı çevresinde toplanan Faslı, Katarlı ve çeşitli Arap ülkelerinden futbolseverler sevinç ve zafer sloganları attı. Başkent Doha sokaklarında Arap futbolseverler, araçlarıyla konvoy oluşturup ellerinde Fas bayrakları taşıyarak galibiyeti coşkuyla kutladı. Doha'nın Lusail bölgesi ile Vakıf Çarşısı da coşkulu kutlamalara sahne oldu. Sosyal medyada yer alan paylaşımlarda Katar Emiri Şeyh Temim bin Hamed Al Sani'nin, Fas-Portekiz maçının oynandığı Sumame Stadı'nda karşılaşma sonrası Fas bayrağı açarak takımı kutladığı görüldü. Filistinliler, nefeslerini tutarak izledikleri maçın son düdüğünün çalmasının ardından araba kornaları, bayrak, havai fişek ve meşaleler eşliğinde, işgal altındaki Doğu Kudüs, Batı Şeria ve abluka altındaki Gazze Şeridi'ndeki meydanlarda sevinç gösterilerine başladı. İşgal altındaki Doğu Kudüs'ün Eski Şehir bölgesinde karşılaşmayı izleyen Filistinliler, maçın son düdüğünün ardından konfeti, Fas bayraklarıyla Fas Milli Takımı'nın galibiyetini kutladı. Kudüs'ün Eski Şehir bölgesi sakini Filistinli Emced Ebu Sineyn (27), AA muhabirine yaptığı açıklamada, Fas'ın galibiyetinin ""sadece Filistin için değil tüm İslam dünyasının zaferi"" olduğunu belirterek, ""İnşallah Fas, kupayı kaldırır ve Arapların başını dik tutar."" dedi. Eski Şehir sakini Filistinli Muni el-Basri (28) de Fas'ın galibiyetiyle büyük sevinç duyduğunu belirterek Fas Milli Takımı futbolcularının galibiyetlerini Filistin bayrağıyla kutlamasının ""iki halk arasındaki kardeşliğinin ve davalarının ortak olduğunu gösterdiğini"" ifade etti. Faslılara sevgi ve saygısını gönderdiğini aktaran Basri, Fas halkından Kudüs ve Mescid-i Aksa'ya desteğini devam ettirmesini istedi. Maçın sona ermesinin ardından işgal altındaki Doğu Kudüs'ün Filistinliler için sembolik Şam Kapısı'nda da yüzlerce Filistinli toplanarak marşlar söyledi, sloganlar attı. Öte yandan, işgal altındaki Batı Şeria'nın Ramallah, Nablus, Beytüllahim, diğer büyük kentleriinde Filistinliler, ellerinde Fas ve Filistin bayraklarıyla kutlamalar yaptı.  Başkent Tunus'taki Habib Burgiba Caddesi'nde toplanan Tunuslular ve Faslılar, çeyrek final maçının sona ermesinin ardından kutlama yaptı. ""Tunus ve Fas kardeştir"", ""Tebrikler... bu daha başlangıç"" şeklinde sloganlar atan futbolseverler, ellerinde Tunus, Fas ve Filistin bayrakları taşıdı. Tunus'taki Nahda Hareketi lideri Raşid el-Gannuşi, sosyal medya hesabından yaptığı paylaşımda, Portekiz'e karşı hak ettiği zaferden ötürü Fas milli takımını tebrik ettiğini belirterek, tüm Fas halkı ile Arap halklarını kutladığını ifade etti. Lübnan'ın başkenti Beyrut'ta da 2022 FIFA Dünya Kupası yarı finaline yükselen Fas milli takımının tarihi başarısı, kafeler ve sokaklarda kutlandı. Beyrut'ta yüzlerce Lübnanlı, bu galibiyeti kutlamak için Fas bayrakları ile sokaklara çıktı, caddelerde, araba ve motosiklet konvoyları oluşturdu. Lübnan'ın kuzeyindeki Trablus'un kent meydanında toplanan binlerce Lübnanlı, Fas'ın Portekiz'e karşı kazandığı zaferi kutladı. Meydanda havai fişekler ve tezahüratlarla sevinç gösterisi yapıldı. Lübnan Kültür Bakanı Muhammed Murtaza, Lübnan Tarım Bakanı Abbas Hacı Hasan ve eski Başbakan Saad Hariri sosyal medya hesaplarından Fas'ın galibiyetini kutladı.",non-satiric
"Bakanlıktan yapılan açıklamaya göre, PKK terör örgütünü ülke gündeminden çıkarmak ve bölgede barındığı değerlendirilen teröristleri etkisiz hale getirmek amacıyla ""Eren Abluka Sonbahar Kış-19 (Şırnak-Bestler Dereler) Şehit Jandarma Astsubay Üstçavuş Serkan Ünsal-1 Operasyonu"" başlatıldı. Şırnak Jandarma Bölge Komutanlığı koordinesinde, Çakırsöğüt Jandarma Komando Tugay Komutanlığı sevk ve idaresinde gerçekleştirilen operasyonda, jandarma özel harekat (JÖH), jandarma komando ve güvenlik korucu timlerinden oluşan 470 personel ve 39 operasyonel tim görev alıyor. Operasyonun ilk gününde nokta istihbaratına dayalı olarak Şırnak-Merkez ilçesi Bestler Dereler bölgesi kırsalında icra edilen arazi arama tarama faaliyetinde 2 doğal mağara ve 10 sığınak tespit edildi. Aramalarda, EYP düzeneği, uzaktan komutalı EYP düzeneği, 2 tüp, 2 kilogram gıda malzemesi ile çok miktarda yaşam ve giyim malzemesi ele geçirildi. Ele geçirilen malzemeler imha edilerek, sığınak ve barınaklar kullanılamaz hale getirildi.",non-satiric
"Kars'ta dün yağan kar sonrası soğuk hava etkili oluyor. Dere ve göletlerin buz tuttuğu kentte, bazı vatandaşlar araçlarını çalıştırmakta zorlandı. Sarıkamış ilçesine de sarıçam ormanları kırağı ile kaplandı, bina çatılarında sarkıtlar oluştu. Ağrı'da da soğuk hava etkisini sürdürüyor. Soğuk hava nedeniyle dere ve nehirlerin donmaya başladığı kentte, araçların camları buz tuttu. Fotoğraf: Günay Nuh/AA Ardahan'da ise vatandaşlar araçlarını soğuklardan korumak için üzerini battaniye, halı ve branda ile örttü. Kentteki akarsularda da buzlanmalar oluştu.",non-satiric
"Bakan Derya Yanık, sosyal medya hesabından paylaştığı mesajda, Kumluca ve Finike'de yaşanan selde zarara uğrayan hanelere ilişkin hasar tespit çalışmalarının sürdüğünü belirtti. Bakan Yanık, ""Acil ve temel ihtiyaçların karşılanabilmesi amacıyla Sosyal Yardımlaşma ve Dayanışma Vakfımıza 7 milyon lira daha kaynak aktardık."" ifadesini kullandı.",non-satiric
"Beykoz Üniversitesi'nin Kavacık'taki yerleşkesinde düzenlenen ""Türk Sporunda Galatasaray"" konulu söyleşiye katılan Özbek, bir öğrencinin ""Borçsuz bir Galatasaray, Şampiyonlar Ligi kupasını getirebilir mi?"" şeklindeki sorusuna ""Şampiyonlar Ligi kupası Türkiye'ye gelecekse bunun tek bir adresi var. Galatasaray hep enlerin ve ilklerin takımı olmuştur. Hedefimiz bu kupayı getirmek. Bütün projelerin hedefinde o büyük kupaları buraya getirmek var."" diye cevap verdi. Sarı-kırmızılı kulübün başkanı, Arjantinli futbolcu Mauro Icardi'nin bonservisi ile ilgili çalışmalarının olduğunu ancak finansal durumun da önemli olduğunu belirtti. Dursun Özbek, ""Icardi dünya yıldızı, çok önemli, çok değerli bir futbolcu. Ligin bundan sonraki bölümüne de damga vuracak. Galatasaray'ın Icardi'nin bonservisi ile ilgili çalışmaları var ama aynı zamanda bütçeyi de düşünmek zorundayız. Sezon sonuna daha çok var, bugünden bir şey ifade etmek yanlış olur. Sezon sonu bunlar gündeme gelir, teknik ekibin vereceği raporlar ve o günkü finansal yapı da önemli."" diye konuştu. Özbek, bir başka öğrencinin Cristiano Ronaldo'nun Galatasaray'a transferi ile ilgili sorusu üzerine, ""Ronaldo bugüne kadar gelmiş geçmiş en önemli futbolculardan biri. Bir dünya yıldızı. Hangi kulüp başkanı böyle bir futbolcuyu kadrosunda görmek istemez? Kulüplerin finansal yapıları itibarıyla bakınca Ronaldo gibi futbolcuların maliyetlerinin öyle bir seviyesi var ki Türkiye'deki kulüplerin karşılaması mümkün değil. Ronaldo'yu istemiyorum demek de son derece yanlış. Ronaldo bir dünya yıldızı, istemiyorum gibi net bir cevap vermek de Ronaldo'yu yaralar. Ronaldo'yu basın ve spor alemi Galatasaray'la eşleştirdi. Demek ki böyle bir yıldızın Türkiye'de gideceği tek kulüp Galatasaray."" ifadelerini kullandı. Sarı-kırmızılı kulübün finansal durumu ile ilgili açıklamalarda bulunan Dursun Özbek, geliştirdikleri projelerden oluşturulacak fonlarla rahat nefes almayı planladıklarını söyledi. İlk görevlerinin finansal yapıyı düzeltmek olduğunu vurgulayan Özbek, şunları kaydetti: ""Kulüpler zor günler geçiriyor. Sadece finansal olarak değil. Finansal yapıyı düzeltmeden sürdürülebilir bir sportif başarı mümkün değil. Torunlarımıza, çocuklarımıza başarıya endeksli bir Galatasaray bırakmak istiyorsak ilk görevimiz finansal yapıyı düzeltmek. Galatasaray, Türkiye'nin en önemli spor kulübü. 500 yılı aşkın bir eğitim kurumundan neşet etmiş, gelenekleri olan, yazılı olmayan kaideleri bulunan bir kulüp. Bu şekilde bir spor kulübü olarak Türkiye'ye olimpik sporları getiren bir kulüp Galatasaray. Galatasaray hiçbir zaman sportif faaliyetleri ikinci plana alamaz. Bunun için önce finansal yapıyı düzeltmek gerekiyor. Bunun için büyük çaba sarf ediyoruz. Galatasaray olarak esas faaliyetimiz olan spordan fon üretmek, yeteri derecede bütçeye sahip olmak mümkün değil. Altyapıdan sporcu üretelim, bunu satalım, buradan gelen parayla tesislerimizi yenileyelim, bunlar mümkün değil. Galatasaray ve diğer kulüpleri yönetenler faaliyet dışı yatırımlarla, organizasyonlarla gerekli bütçeyi oluşturmak zorundalar. Daha önceki başkanlığımda Riva projesini başlattık ve kulübe yaklaşık 170 milyon dolar para girdi. Galatasaray finansalları itibarıyla en iyi durumdaki spor kulübü. Mecidiyeköy'deki binamızı rezidans şekline dönüştürdük. Ön talep toplamaya başladık. Muazzam bir talep var. Bunun tek sebebi binanın lokasyonu değil Galatasaray markasının büyüklüğü. Galatasaray bir dönüşüm içinde."" Galatasaray'ın tesisleşme projelerini öğrencilere anlatan Dursun Özbek, şunları söyledi: ""Galatasaray Adası'nı hizmete açtık. Bunlar bizim seçim öncesi taahhütlerimizdi. Futbol takımı Florya'da antrenman ve kamp yapıyor. Florya Tesisleri 45 sene önce yapılmış. 45 seneden beri sadece bir konaklama tesisi kurulmuş. İki normal sahamız var, birinde altyapı grupları, diğerinde A takım antrenman yapıyor. Galatasaray'ın yarıştığı kulüplere baktığınızda tesis açısından bu seviyede olan bir takım yok. Eğer altyapıya yatırım yapacaksak bizim mücadele ettiğimiz takımların seviyesine getirmemiz lazım. O zaman niye altyapıdan oyuncu çıkmıyor diye tenkit edelim. Bu yüzden Kemerburgaz arazisinde inşaata başladık. Yeni binalar, sahalar yapıyoruz. Dünya yıldızı futbolcular getiriyorsunuz, bu insanları alıştıkları tesislerin daha alt seviyesine getirmemeniz lazım. Kemerburgaz'da yakın sürede temel atma töreni yapacağız. Florya'daki gayrimenkulün değerlendirilmesi söz konusu. Orada da Mecidiyeköy'deki gibi bir fon üretilecek. Bu gayrimenkulleri geliştirdiğinizde borcun daha fazlası olacak şekilde fon elde edebiliyorsun. Bunların sonunda Galatasaray'a bir fon oluşturacağız. Sürdürülebilir başarıyı bu şekilde oluşturacağız. Bankalar birliği konsorsiyumundan da bu fonlar sayesinde çıkacağız. Çünkü her gün 1 milyon lira faiz ödeniyor. Buradan çıkmanın yollarına bakmak lazım. Projelerden üreteceğimiz parayı bir fonda toplayacağız. Bu herkesin elini uzatabileceği bir fon değil. Galatasaray'ın önümüzdeki 25 yılını planlıyoruz."" Yabancı sınırı ile ilgili de açıklamalarda bulunan Özbek, ""Futbol global bir endüstri ve belli kısıtlamaların içine sığmıyor. İngiltere gibi yabancı transferinde belirli kıstaslar koyabilirsiniz ama sınır getirmeyin. Biz Avrupa'da mücadele ediyoruz. Avrupa'da mücadele ederken benim şartlarımı rakiplerimin altına getirmeyin. Süper Lig'deki takımların bütçeleri aynı değil. Türk futbolcuların fiyatları da büyük takımlar devreye girince en tepe noktaya çıkıyor. Global futboldan oyuncu transfer etmeye kalksak çok cüzi futbolcuları ithal edip takımınızı yarıştırmanız mümkün. Yabancı sınırlamasına karşıyım. Kulüpler Birliği'ndekilerin de yüzde 80'ninin karşı olduğunu görüyorum."" şeklinde konuştu. Söyleşinin sonunda Beykoz Üniversitesi Mütevelli Heyeti Başkanı Engin Özmen, Özbek'e bir plaket hediye etti.",non-satiric
"Bakanlığın hesabından yapılan bir paylaşımda, Twitter'ın bu yanlışlığı düzeltmesi istendi. Norveç Dışişleri Bakanlığının paylaşımında, ""Değerli @TwitterSupport, Nijerya ile mükemmel ikili ilişkilerimizden ve alfabetik yakınlığımızdan memnun olsak da bizi Norveç olarak etiketlerseniz çok memnun oluruz. Bu Başbakan @jonasgahrstore ve Dışişleri Bakanı @AHuitfeldt için de geçerli."" ifadesine yer verildi. Twitter, Bakanlığın paylaşımından birkaç saat sonra yanlışlığı düzeltti.",non-satiric
"Yakın zamanda Altındağ'da açılışı gerçekleştirilen Hacı Bayram-ı Veli Müzesi'nde mutasavvıfın hırkaları, dönemin şairlerinin kendisine yazdığı şiirler ve kişisel eşyaları sergileniyor. Bu eşyalar arasında Hacı Bayram-ı Veli'nin özel taçları olduğu belirtilen ""sanduka tacı"" ve ""keçe külahı"", müzeye gelen ziyaretçilerin dikkatini çekiyor. Müze Müdürü Dilek Kara, AA muhabirine yaptığı açıklamada, dervişlerin, tasavvuf yolculuğuna attıkları ilk adımda hırka giydiklerini, olgunlaşma dönemlerinde taç taktıklarını, dolayısıyla tacı olan dervişin tarikat kubbesi altında şeriat makamına dahil olduğunu söyledi. Sergilenen iki tacın, Hacı Bayram-ı Veli'nin olgunlaşma dönemine ait olduğunu belirten Kara, Hacı Bayram-ı Veli'nin taçları sadece özel gecelerde ve üç aylar olarak tanımlanan recep, şaban ve ramazanda taktığını ifade etti. Tepesinde tasavvuf rengi mavi ipliklerle işlenen yıldız motifi olan keçe külahının orijinal yünden yapılmış en eski taç olduğunu dile getiren Kara, külahtaki yıldız motifinin tasavvuftaki Mühr-i Süleyman simgesi ve Ehl-i Beyt'i sembolize etmek için kullanıldığı bilgisini verdi. Altı dilimli olan sanduka tacının ise kainatın kapılarını ve yönlerini simgelediğini belirten Kara, tacın tepesinde ""Bayramiye Günü""nü temsil eden üç küçük dairenin bulunduğunu söyledi. Kara, ""Sanduka'nın tepesindeki üç halkadan sırasıyla en alttaki şeriat, ortadaki tarikat, en üstteki ise marifettir. Yani Allah'ı bilmektir. Tacın hepsi ise hakikattir."" dedi. Kırşehir'de Ahi Evran'ın kurduğu Ahilik Teşkilatını, Ankara'da Hacı Bayram-ı Veli'nin devam ettirdiğini belirten Kara, şunları kaydetti: ""Hacı Bayram-ı Veli'nin Ankarasında aslında bozkır bir Ankara'yı göremiyoruz. Ankara bozkır değil, bozkırın ortasına nadide bir çiçektir. Etrafı bu kadar sulak bir çevreye sahip ve çevresinde küçük Asya'nın, yani Anadolu'nun zaptı en zor kalesine, Ankara Kalesi'ne sahipseniz, koyun keçi yetiştiriciliğinde eğer liderseniz aslında siz bir ahi şehrisinizdir.""",non-satiric
"Afet ve Acil Durum Yönetimi Başkanlığının (AFAD) internet sitesinde yer alan bilgiye göre, saat 18.28'de İzmir'in Çeşme ilçesine 138,23 kilometre uzaklıkta 4,2 büyüklüğünde deprem kaydedildi. Depremin 17,34 kilometre derinlikte olduğu belirlendi.",non-satiric
"Türkiye İstatistik Kurumu, kasım ayına ilişkin motorlu kara taşıtları istatistiklerini açıkladı. Buna göre, trafiğe kaydı yapılan taşıt sayısı geçen yılın aynı ayına kıyasla yüzde 38,4 artarak 122 bin 837'ye çıktı. Söz konusu dönemde kaydı silinen taşıt sayısı yüzde 30,1 düşerek 2 bin 559 oldu. Böylece trafikteki toplam taşıt sayısı kasımda 120 bin 278 adet artış kaydetti. Geçen ay trafiğe kaydı yapılan taşıtların yüzde 45,1'ini otomobil, yüzde 30,2'sini motosiklet, yüzde 14,4'ünü kamyonet, yüzde 6,4'ünü traktör, yüzde 2,9'unu kamyon, yüzde 0,5'ini minibüs, yüzde 0,4'ünü otobüs ve yüzde 0,1'ini özel amaçlı taşıtlar oluşturdu. Trafiğe kaydı yapılan taşıt sayısı kasımda bir önceki aya göre yüzde 20 arttı. Söz konusu dönemde kaydı yapılan taşıt sayısı minibüste yüzde 56,5, otomobilde yüzde 26,5, kamyonda yüzde 19,8, motosiklette yüzde 17,9, traktörde yüzde 15,3, özel amaçlı taşıtta yüzde 14,9, otobüste yüzde 8,6, kamyonette yüzde 7,8 arttı. Trafiğe kaydı yapılan taşıt sayısı geçen yılın aynı ayına göre yüzde 38,4 yükseldi. Kasımda trafiğe kaydı yapılan taşıt sayısı yıllık bazda motosiklette yüzde 94, minibüste yüzde 69,1, özel amaçlı taşıtlarda yüzde 33,3, otobüste yüzde 26,8, otomobilde yüzde 26,5, kamyonda yüzde 26,1, kamyonette yüzde 17,6 ve traktörde yüzde 10,6 artış gösterdi. Trafiğe kayıtlı araç sayısı kasımda yıllık bazda yüzde 4,6 artarak 26 milyon 349 bin 156'ya yükseldi. Kasım ayı sonu itibarıyla trafiğe kayıtlı taşıtların yüzde 53,9'unu otomobil, yüzde 16,2'sini kamyonet, yüzde 15,5'ini motosiklet, yüzde 7,9'unu traktör, yüzde 3,5'ini kamyon, yüzde 1,9'unu minibüs, yüzde 0,8'ini otobüs ve yüzde 0,3'ünü özel amaçlı taşıtlar oluşturdu. Geçen ay 868 bin 1 taşıtın devri yapıldı. Kasım ayında devri yapılan taşıtların yüzde 66,8'ini otomobil, yüzde 16,6'sını kamyonet, yüzde 6,7'sini motosiklet, yüzde 4,6'sını traktör, yüzde 2,7'sini kamyon, yüzde 1,8'ini minibüs, yüzde 0,6'sını otobüs ve yüzde 0,2'sini özel amaçlı taşıtlar oluşturdu. Kasımda 55 bin 442 otomobilin trafiğe kaydı yapıldı. Bu otomobillerin marka bazında dağılımına bakıldığında, ilk 3 sırada yüzde 16,4 ile Fiat, yüzde 10,3 ile Renault, yüzde 7 ile Dacia'nın yer aldığı görüldü. Ocak-kasım döneminde geçen yılın aynı dönemine göre trafiğe kaydı yapılan taşıt sayısı yüzde 4,2 artarak 1 milyon 132 bin 739, trafikten kaydı silinen taşıt sayısı ise yüzde 15 azalarak 32 bin 118 oldu. Böylece ocak-kasım döneminde trafikteki toplam taşıt sayısında 1 milyon 100 bin 621 artış gerçekleşti. Söz konusu dönemde trafiğe kaydı yapılan 509 bin 774 otomobilin yüzde 70,2'si benzin, yüzde 17,9'u dizel, yüzde 8,5'i hibrit, yüzde 2'si LPG ve yüzde 1,4'ü elektrikli yakıtlardan oluştu. Kasım sonu itibarıyla trafiğe kayıtlı 14 milyon 213 bin 13 otomobilin yüzde 36,9'unun dizel, yüzde 35,1'inin LPG, yüzde 26,7'sinin benzin yakıtlı, yüzde 0,9'unun elektrikli, yüzde 0,1'inin hibrit yakıt türüne sahip olduğu kayıtlara geçti. Yılın 11 ayında trafiğe kaydı yapılan otomobillerin yüzde 31,3'ünün 1300 ve altı, yüzde 27,1'inin 1401-1500, yüzde 24,4'ünün 1301-1400, yüzde 9,2'sinin 1501-1600, yüzde 5,8'inin 1601-2000, yüzde 0,8'inin 2001 ve üstü motor silindir hacmine sahip olduğu görüldü. Ocak-kasım döneminde trafiğe kaydı yapılan otomobillerin yüzde 39,9'unun beyaz, yüzde 28,5'inin gri, yüzde 11,4'ünün mavi renk olduğu belirlendi.",non-satiric
"Türkiye Doğal Gaz Dağıtıcıları Birliği (GAZBİR) Başkanı Yaşar Arslan, bu yıl doğal gaz tüketiminde yaşanan düşüş ve bunun sektöre etkilerini AA muhabirine değerlendirdi. Yıl başında hesaplanan tüketim tahminlerinin yıl sonuna doğru çeşitli etkenler yüzünden değişebileceğini dile getiren Arslan, yılın ilk aylarında başta konutlar olmak üzere sanayi ve santrallerde yüksek tüketim değerlerine ulaşılmasıyla 2022 için yaklaşık 60 milyar metreküplük tüketim tahmini yapıldığını anımsattı. Arslan, yıl sonuna doğru sıcaklıkların mevsim normallerinin üzerinde seyretmesiyle konutlarda talebin düşmesi, sanayi ve elektrik santrallerinin de alternatif kaynaklara yönelmesiyle doğal gaz tüketiminin tahminlerin altında kaldığını bildirdi. Hava sıcaklıklarının konut tüketimini belirgin şekilde etkilediğine işaret eden Arslan, ""Alternatif enerji kaynaklarının küresel gaz fiyatlarından dolayı avantajlı duruma gelmesi sebebiyle de sanayi tesislerinin doğal gaz tüketimi azaldı."" diye konuştu. Arslan, bu yıl doğal gaz tüketiminin bir önceki yıla kıyasla daha düşük olacağını düşündüğünü belirterek, ""Türkiye'nin toplam enerji ithalat faturası bu yılın 10 aylık döneminde yaklaşık 81 milyar dolara ulaştı. Bu faturanın geçtiğimiz yıllara kıyasla bu seviyeye ulaşmasındaki en büyük etkenlere, pandemi sonrası başlayan küresel enerji krizi ve Rusya-Ukrayna Savaşı diyebiliriz. Bu kriz sonucu emtia fiyatlarının yükselmesiyle Türkiye'nin doğal gaz ithalat faturasının 60 milyar dolar civarında olacağı tahmin edilmekteydi. Bu yıl doğal gaz talebinin düşmesiyle ithalat faturasının yaklaşık 53 milyar dolar seviyesine gerileyeceğini düşünüyorum."" değerlendirmesinde bulundu. Bu yıl doğal gaz dağıtım şirketleri tarafından mevcut ve genişleme bölgelerine yaklaşık 12 milyar lira yatırım yapıldığını ifade eden Arslan, şunları kaydetti: ""Bu yıl, 64 yeni yerleşim yerine doğal gaz arzı sağlanırken, önümüzdeki bir kaç haftalık süreçte yaklaşık 40 yeni yerleşim yerine daha doğal gaz arzı götürmeyi hedefliyoruz. 2023'te de dağıtım şirketleri olarak, bu yıl olduğu gibi yaklaşık 2022 fiyat endeksiyle 12 milyar liralık yatırım ile yaklaşık 100-110 yerleşim yerine daha doğal gazı ulaştırmayı hedefliyoruz. Böylelikle, 2023 yıl sonu itibarıyla toplam 850 yerleşim yerinde vatandaşların evinin önünde doğal gaz hazır hale gelecektir."" Arslan, doğal gaz dağıtım şebekesi uzunluğunun gelecek yıl sonu itibarıyla 190 bin kilometreyi aşacağını ve Türkiye'nin, Avrupa'nın en uzun beşinci şebekesine sahip ülke olacağını dile getirdi. Türkiye'de nüfusun yüzde 82'sine doğal gaz ulaştırıldığını belirten Arslan, ""Ulaşılan nüfus 70 milyonun üzerindedir. Aktif doğal gaz kullanıcı sayısı 59 milyon civarındadır. 2023-26 yıllarında yapılacak yatırımlarla ulaşılan nüfusun 3,4 milyon artarak 73 milyonun üzerine çıkartılması planlanmaktadır. Bu sayede aynı dönemde aktif doğal gaz kullanıcı sayısının 7,5 milyon artışla 66 milyona ulaşmasını bekliyoruz."" diye konuştu.",non-satiric
"Doğu Karadeniz İhracatçılar Birliği Yönetim Kurulu Başkan Yardımcısı Ahmet Hamdi Gürdoğan, AA muhabirine, bölgeden 11 ayda 23 ülkeye su ürünleri ihraç edildiğini söyledi. Bölgeden 32 bin 665 tonluk su ürünü dış satımı karşılığında 233 milyon 260 bin 557 dolar gelir sağlandığını belirten Gürdoğan, su ürünleri ihracatının 26 bin 631 ton karşılığı 162 milyon 115 bin 401 dolar kazanılan geçen yılın aynı dönemine göre miktarda yüzde 23, değerde yüzde 44 arttığını ifade etti. Gürdoğan, en fazla ihracatın Rusya Federasyonu'na yapıldığını kaydederek, ""Yılın 11 ayında Karadeniz'den Rusya Federasyonu'na 103 milyon 574 bin 121 bin dolarlık su ürünü ihraç edildi. Rusya Federasyonu'nu 38 milyon 196 bin 7 dolarla Hollanda, 29 milyon 723 bin 688 dolarla Birleşik Krallık takip etti."" dedi. Karadeniz ihracatının 128 milyon 708 bin 342 dolarlık payını Doğu Karadeniz'in sırtladığını aktaran Gürdoğan, bölgeden ocak-kasım döneminde 19 ülkeye 128 milyon 708 bin 342 dolarlık su ürünü satıldığını kaydetti. Gürdoğan, su ürünlerinin bölgenin en önemli ihraç kalemlerinden olduğuna işaret ederek, gelecek yıl söz konusu potansiyel artırılarak ihracattan elde edilen gelirin katlanacağına inandıklarını sözlerine ekledi.",non-satiric
"Bazı sanayi ürünlerinin gümrük vergisiz ithalatına yönelik kontenjanları tespit edildi. Konuya ilişkin Cumhurbaşkanı kararları, Resmi Gazete'nin mükerrer sayısında yayımlandı. Buna göre, bazı kimyasallar, akümülatörler, devre kartları, iyon piller, baskı devre kartları ve ses mekanizması gibi çok sayıda sanayi ürününün ithalatında 15 Şubat 2024'e kadar geçerli olmak ve Kararda belirlenen miktarlarda uygulanmak üzere sıfır gümrükle tarife kontenjanları açıldı. Bir diğer Cumhurbaşkanı Kararı ile de bazı dokuma ürünlerinin sıfır gümrükle ithalatı için 31 Aralık 2023'e kadar uygulanmak üzere tarife kontenjanı belirlendi. Bu çerçevede, yalnızca imperteks kumaşları girdi olarak kullanan sanayiciler tarafından gerçekleştirilen ithalat için 10 milyon metrekarelik tarife kontenjanı uygulanacak. Kararlar çerçevesinde yapılacak ithalat için Ticaret Bakanlığı İthalat Genel Müdürlüğünce ithal lisansı düzenlenecek. Bakanlığın, söz konusu kararların uygulanmasına ilişkin usul ve esasları düzenlediği İthalatta Kota ve Tarife Kontenjanı İdaresine İlişkin tebliğleri de Resmi Gazete'nin mükerrer sayısında yayımlandı. Kararlar ve ilgili tebliğler, 1 Ocak 2023'te yürürlüğe girecek.",non-satiric
"Otomotivde bu yılın 11 ayında üretim yüzde 6, ihracat da yüzde 5 arttı. Otomotiv Sanayii Derneği (OSD), ocak-kasım dönemine ait üretim ve ihracat adetleri ile pazar verilerini açıkladı. Buna göre, Ocak-Kasım 2022'de toplam otomotiv üretimi geçen yılın aynı dönemine kıyasla yüzde 6 artarak 1 milyon 210 bin 331 adede ulaştı. Söz konusu dönemde otomobil üretimi yüzde 2 yükselişle 717 bin 368 adet olarak gerçekleşti. Traktör üretimiyle birlikte toplam üretim 1 milyon 255 bin 270 adedi buldu. Ocak-Kasım 2022'de ticari araç üretimi geçen yılın aynı dönemine göre yüzde 13 artış kaydetti. Bu dönemde üretim ağır ticari araç grubunda yüzde 25, hafif ticari araç grubunda da yüzde 11 arttı. Otomotiv sanayisinin kapasite kullanım oranı yüzde 68 oldu. Araç grubu bazında kapasite kullanım oranları ise hafif araçlarda (otomobil+hafif ticari araç) yüzde 68, kamyon grubunda yüzde 90, otobüs-midibüs grubunda yüzde 38 ve traktörde yüzde 65 seviyesinde gerçekleşti. Otomotiv ihracatı, Ocak-Kasım 2022'de geçen yılın aynı dönemine göre adet bazında yüzde 5 artarak 876 bin 187 adet oldu. Söz konusu dönemde otomobil ihracatı yüzde 0.4 ve ticari araç ihracatı yüzde 12 yükseliş kaydetti. Traktör ihracatı da yüzde 11 artarak 17 bin 13 adet olarak gerçekleşti. Türkiye İhracatçılar Meclisi (TİM) verilerine göre, toplam otomotiv sanayi ihracatı, Ocak-Kasım 2022'de yüzde 12 pay ile sektörel ihracat sıralamasında ikinci sırada yer aldı. Uludağ İhracatçı Birlikleri (UİB) verilerine göre, bu yılın 11 ayında toplam otomotiv ihracatı, 2021'in aynı dönemine göre yüzde 5 artarak 28,3 milyar dolar oldu. Otomotiv ihracatı, avro bazında yüzde 19 artarak 26,9 milyar avro olarak gerçekleşti. Dolar bazında ana sanayi ihracatı yüzde 3 ve tedarik sanayi ihracatı yüzde 9 arttı. Yılın 11 ayında toplam pazar geçen yıl ile paralel seviyede kalarak 705 bin 183 adet düzeyinde gerçekleşti. Söz konusu dönemde otomobil pazarı yüzde 2 daralarak 505 bin 886 adet olurken, toplam ticari araç pazarı yüzde 6, ağır ticari araç pazarı yüzde 19, hafif ticari araç pazarı da yüzde 3 büyüdü. Ocak-Kasım 2022'de geçen yılın aynı dönemine göre ithal hafif ticari araç satışları yüzde 5 azalırken, yerli hafif ticari araç pazarı yüzde 10 yükseldi. Söz konusu dönemde otomobil satışlarındaki yerli araç payı yüzde 38, hafif ticari araç pazarındaki yerli araç payı da yüzde 58 olarak gerçekleşti.",non-satiric
"Uluslararası Fransız Radyosu'nun (RFI) sitesindeki habere göre, Fransa Ulusal Bilişim ve Özgürlükler Komisyonu (CNIL), Microsoft'un ""Bing"" arama motorundaki çerezlerin ""reddini"", ""kabulü"" gibi kolaylaştırmadığına hükmetti. CNIL, şirkete web sitesindeki çerezlerin ret işlemini kolaylaştırmadığı gerekçesiyle 60 milyon avro para cezası verdi. Microsoft'a kesilen bu ceza, Google, Facebook ve Amazon dahil, 2022'de bu nedenle bir şirkete verilen en büyük ceza olarak kayıtlara geçti.",non-satiric
"Ulaştırma ve Altyapı Bakanlığı ile Yıldız Teknik Üniversitesi (YTÜ) iş birliğinde gerçekleştirilen Sürdürülebilir ve Akıllı Hareketlilik Stratejisi ve Eylem Planı çalışmalarına ilişkin üniversitenin Davutpaşa yerleşkesinde gerçekleştirildi. Programda konuşan Karaismailoğlu, Türkiye'nin yatırımlarla ""küresel lojistik bir süper güç olma"" ve ""dünyanın en büyük 10 ekonomisi arasına girme"" hedefleri doğrultusunda çalışmalarını sürdürdüklerini dile getirirken bütünsel kalkınma ve ""Ulaştırma 2053"" vizyonu çerçevesinde mobilite, lojistik ve dijitalleşme odağında çalışmalarını yaptıklarını anlattı. Karaismailoğlu, geleceği bugünden tasarlarken teknolojideki gelişmeleri, küresel trendleri dikkate aldıklarını ve dünyadaki gelişmeleri yakından takip ettiklerini kaydederek, ""Bu kapsamda bugün tanıtım toplantısını yaptığımız Sürdürülebilir ve Akıllı Hareketlilik Stratejisi ve Eylem Planı çalışması ve bu çalışmanın çıktısı olan Hareketlilik Merkezi Tasarım Rehberi, Sürdürülebilir, Akıllı Hareketlilik İndeksi ile ilgili diğer çalışmalar bu vizyonun bir ürünüdür."" dedi. Bakan Karaismailoğlu, ulaşımda öne çıkan ""karbonsuzlaşma"", ""elektrifikasyon"", ""emniyet"", ""dijitalleşme"" ve ""erişilebilirlik"" kavramlarına işaret ederek, Avrupa Yeşil Mutabakatı kapsamında 2030'a kadar Avrupa kıtasında ulaşım odaklı karbon salımının yüzde 50 azaltılmasının, 2050'de sıfır karbon hedefine ulaşılmasının hedeflendiğini anımsattı. Bu ve benzeri uygulamaları her zaman yakından takip ettiklerini vurgulayan Karaismailoğlu, ""Bu nedenle 'Sürdürülebilir ve Akıllı Hareketlilik Stratejisi ve Eylem Planı'mızda sürdürülebilir ve akıllı taşımacılığın, yeşil denizcilik ve yeşil liman uygulamalarının, demir yolu taşımacılığının geliştirilmesiyle yakıt tüketiminin ve emisyonların azaltılması ve mikro hareketlilik araçlarının kullanımının yaygınlaştırılması hedeflerine yer verdik."" şeklinde konuştu. Karaismailoğlu, 2053 için hedefledikleri ""sıfır emisyon"" doğrultusunda ulaşım odaklı sera gazı emisyonlarını sıfıra indirmeye yönelik somut adımlar attıklarını da hatırlattı. Ulaştırma ve Altyapı Bakanı Karaismailoğlu, Türkiye olarak tayin ettikleri yeşil dönüşüm vizyonunda demir yollarının yerinin oldukça önemli olduğunu ifade ederek, 2003'ten beri demir yoluna 347 milyar liralık yatırım yaptıklarını, kent içi ulaşımda raylı sistem yatırımlarını sürdürdüklerini, 1.460 kilometre hızlı tren hattı inşa ettiklerini, demir yolu ağını 13 bin 150 kilometreye çıkardıklarını anlattı. Bakanlık olarak kent içi ulaşımda 320 kilometre raylı sistem projesini hayata geçirdiklerini dile getiren Karaismailoğlu, ""Bakanlığımızca yapımı süren 13 projede toplam 177,3 kilometre uzunluğunda raylı sistem hattı inşaatı devam etmektedir. Şu anda devam eden demir yolu yatırımlarımızın bütçesi tam 27 milyar dolardır. Yapılan projeler sadece bir kent içi ulaşım projesi olmayıp aynı zamanda içinde rekreasyon ve yürüme alanlarının olduğu çevreci sürdürülebilir projelerdir."" diye konuştu. Karaismailoğlu, bu projelerin en güzel örneklerinden birisinin Kazlıçeşme-Sirkeci Kentsel Ulaşım ve Rekreasyon Odaklı Dönüşüm Projesi olduğunu kaydederek, projeye ilişkin detaylar paylaştı. Demir yolu araçlarının yerli ve milli olarak üretilmesine ilişkin önemli çalışmalar yaptıklarını aktaran Karaismailoğlu, ""Tasarım hızı saatte 160 kilometre olacak şekilde ilk milli ve yerli elektrikli tren üretimini gerçekleştirdik, çalışmalarını tamamladık. Bugün 10 bin kilometreyi geçti testte. Yakın bir zamanda sertifikasını da aldıktan sonra seri üretimine başlayacağız. Bununla birlikte saatte 225 kilometre hızdaki araçlarımızın tasarımları devam ediyor. Onların da önce prototip sonra seri üretimine başlayacağız."" açıklamasında bulundu. Bakan Karaismailoğlu, petrole bağımlılığın ve sera gazı emisyonlarının azaltılmasına katkı sağlayacak elektrikli araçlar için uygun şarj altyapısının geliştirilmesi amacıyla Elektrikli Araç Şarj İstasyonlarının Yer Seçiminin Belirlenmesi ve Simülasyon Programının Oluşturulması Projesi'nin hayata geçirilmesini planladıklarını söyledi. Türkiye'de mikromobilite araçlarının kullanımının gün geçtikçe arttığını, teslimatlarını e-scooter araçlarıyla yapmaya başlayan PTT'de bu araçların sayısının 700'e ulaştığını aktaran Karaismailoğlu, e-scooter ve mikromobilite araçlarının kullanımında yaşanacak artışlardan bahsetti. Karaismailoğlu, bugün açıklanan strateji ve eylem planına ilişkin şu açıklamalarda bulundu: ""Sürdürülebilir ve Akıllı Hareketlilik Stratejisi ve Eylem Planı, bakanlığımızın mobilite, lojistik, dijitalleşme vizyonu odağında, yönetilebilirlikten emniyet ve güvenliğe, teknolojiden, finansal yönetime, çevresel sürdürülebilirlikten erişilebilirliğe kadar geniş bir bakış açısıyla ele alınmıştır. Bu kapsamda, ulusal ve kent içi düzeyde tüm ulaşım türlerini kapsayacak şekilde bakanlığımızın hareketlilik alanında gelecek yol haritası, temel odak alanları belirlenmiştir. Bu doğrultuda bireylerin, mal ve hizmetlerin sürdürülebilir, çevreci, bütünsel hareketliliğini sağlamak üzere strateji ve politikaların geliştirilmesi ve bu politikalara ilişkin eylemlerin hayata geçirilmesi planlanmaktadır. Ayrıca eylem planı çalışması yakın bir zamanda ilgili paydaşlarımızla paylaşılacaktır."" Ulaştırma ve Altyapı Bakanı Karaismailoğlu, YTÜ iş birliğiyle geliştirdikleri Sürdürülebilir, Akıllı Hareketlilik İndeksi'ne ilişkin detaylar vererek, bu indeksle kentlerin hareketlilik kapsamında iyileştirmeye açık alanlarını belirleyerek kent içi yatırımları şehirlerin hareketlilik hedefleri ile uyumlaştırılacağını söyledi. Bu çalışmayla yerel ve merkezde ortak vizyon ve hedefler belirlendiğini dile getiren Karaismailoğlu, şu ifadeleri kullandı: ""Böylece yönetişim yapısı güçlendirilecek bunun yanı sıra kentsel hareketlilikle ilgili veriler tüm paydaşların dahil olacağı bir ekosistemde yani hayata geçireceğimiz Hareketlilik Platformu'nda paylaşılacaktır. Bu platformda büyükşehir belediyelerinin Sürdürülebilir, Akıllı Hareketlilik İndeksi'nden aldığı puanlar ilan edilerek belediyelerin indeks sonuçlarına göre durumları buradan takip edilecektir. Ayrıca, entegre hareketlilik yönetimi kapsamında ülkemize özgü ulusal ve kent içi düzeyde tek taşımacılık ağı yönetimine yönelik Bir Hizmet Olarak Hareketlilik (MaaS) uygulama mimarisi çalışması da yapılmıştır."" Karaismailoğlu, bu çalışmanın bir çıktısı olarak YTÜ iş birliğiyle Hareketlilik Merkezi Tasarım Rehberi'nin hazırlandığını kaydederek, hareketlilik merkezlerinin yenilikçi, çevreci, paylaşımlı ve elektrikli ulaşım türünün bir araya geldiği alanlar olduğunu, bu kapsamda sunulan hizmetlerin daha çevreci, entegre ve erişilebilir ulaşıma katkı sağlayacağını bildirdi. Tasarım rehberinin yeni nesil ve çevreci hareketliliğe sunacağı katkıdan bahseden Karaismailoğlu, ""Bu çalışma başta yerel yönetimler olmak üzere ülke genelinde hareketlilik merkezlerini inşa edecek ilgili tüm kurum ve kuruluşlar için başvurulacak önemli bir kılavuz olacaktır. Ayrıca hareketlilik merkezlerinin ilk somut örneklerini de İstanbul ve Ankara'da hayata geçireceğiz."" diye konuştu.",non-satiric
"Valiliğin yazılı açıklamasına göre, İl Emniyet Müdürlüğü Terörle Mücadele Şubesi ekipleri, terör örgütlerinin eylem ve faaliyetlerinin deşifre edilmesi çalışmalarını sürdürdü. Kimlikleri belirlenen zanlıların yakalanması için Cumhuriyet Başsavcılığı koordinesinde kent genelinde operasyon düzenlendi. Operasyonda 16 PKK/KCK şüphelisi ile 17 DEAŞ zanlısı gözaltına alındı. Adreslerde 2 kurusıkı tabanca, pompalı tüfek, bir miktar uyuşturucu hap ve örgütsel doküman ele geçirildi.",non-satiric
"ABD hava yolu trafiğini takip eden FlghtAware'e göre sadece bugün hava koşulları yüzünden ülke içinde 4 bin 756 uçuş iptal edilirken son 4 günde gerçekleştirilemeyen uçuş sayısı 15 bine yaklaştı. Ülke içi hava yolu ulaşımında bugün 12 bin 134 uçuş ise gecikmeli olarak gerçekleştirilebildi. Rötar yapan hava yolu firmalarının peronlarında on binlerce yolcu saatlerce beklemek zorunda kaldı. ABD'nin doğu eyaletlerinde etkisini artıran soğuk hava şartları yüzünden hava yolundaki aksamaların devam etmesi bekleniyor. Yetkililer, Kansas ve Kentucky eyaletlerinde, olumsuz hava koşulları yüzünden yaşanan trafik kazalarında 3'er kişinin hayatını kaybettiğini açıkladı. Ohio'da kaygan zemin nedeniyle yaşanan kazalarda 9, Missouri'de 1 kişinin öldüğü belirtildi. Arktik hava koşullarının en belirgin hissedildiği New York'un Erie ilçesinde ise can kayıpların çoğunun, ambulans gecikmesi, arabada donma ve soğuğa bağlı kalp kriziyle bağlantılı olduğu kaydedildi. New York Valisi Kathy Hochul, basın toplantısında, Buffalo kentinde, ""Fırtına sırasında sürücülerce terk edilmiş çok sayıda aracın bulunduğu"", kurtarma ekiplerinin evinde veya aracında mahsur kalanlara ulaşmaya çalıştığı bilgisini paylaştı. Buffalo Belediyesi yetkilileri, kurtarma çalışmalarında kullanılan bazı vasıtaların da mahsur kaldığı ve diğer çekici araçlarla kurtarıldığını açıkladı. ""Dışarıda olmak hâlâ tehlikeli bir durum."" ifadesini kullanan Vali Hochul, Twitter'dan, bugün bölgedeki otoyolların yeniden açılacağının müjdesini verdi. Buffalo'nun da içinde olduğu Erie'de en az 27 can kaybına neden olan fırtınanın en son 1977'de yaşanan tipiden daha şiddetli olduğu vurgulandı. ABD'de, 21 Aralık'ta ulusal ve yerel hava raporlama kurumları, ""nesilde bir kez görülebilecek"" şiddette soğuk ve karlı hava şartları konusunda uyarıda bulunmuştu. Ulusal Hava Durumu Servisi (NOAA), ülkenin bazı bölgelerinde son 40 yıldır yaşanmamış soğuk hava şartlarının yaklaştığını duyurmuştu. Hava durumu servisi, ""Yoğun kar yağışının, seyahatleri çok zor veya imkansız hale getirebileceğine ve hayati tehlike oluşturabileceğine"" işaret etmişti. Soğuk havanın etkisiyle oluşacak fırtınanın, ülkenin Kanada sınırındaki Great Lakes bölgesinde 3. kategorideki kasırganın basıncına eş değer olacağı bilgisi paylaşılmıştı. ABD Başkanı Joe Biden, ülkenin büyük bir kesimini etkisi altına alan kar fırtınası nedeniyle uçuşları iptal olan binlerce kişiyi Ulaştırma Bakanlığına yönlendirdi. Twitter'dan yaptığı paylaşımda, Noel tatili boyunca olumsuz hava koşulları nedeniyle binlerce uçuşun iptal edildiğini belirten Biden, hava yolu şirketlerinin sorumluluklarını yerine getirmesi için çabaladıklarını kaydetti. Biden, iptallerden etkilenen yolcuların, hava yolu şirketlerinden geri ödeme alıp alamayacaklarını kontrol edebilmeleri için ise Ulaştırma Bakanlığının ilgili sitesini paylaştı.",non-satiric
"ABD basınındaki haberlere göre, New York Valisi Kathy Hochul, eyalette cesetlerin gübreye dönüştürülmesine onay veren yasa tasarısını imzaladı. Böylelikle New York'ta insanların öldükten sonra bedenleri doğal yollarla gübreye çevrilebilecek. Söz konusu işlemde ceset, içinde talaş, yonca ve saman gibi bitkisel maddelerin olduğu ""tabuta"" yerleştiriliyor. Tabuttaki bitki karışımı, doğal olarak ortaya çıkan mikropların hızlı ve etkili şekilde cesedi ayrıştırması için uygun ortamı sağlıyor. Mikroplar, cesedi ortalama bir ayda ayrıştırıyor. Merkezi ABD'de bulunan, insan cesedini gübreye çevirme hizmeti sunan ""Recompose"" adlı şirketin kurucusu Katrina Spade, bunun, çevreye duyarlı insanların cenaze tercihleri için bir alternatif olduğunu belirtti. Spade, ""kompost"" adı da verilen bu yöntemin, tabutla gömülmeye ya da yakılmaya göre daha az karbon açığa çıkardığını ifade etti. ABD'de ilk olarak 2019'da Washington eyaleti, ""insan cesetlerinin gübreye dönüştürülmesini"" yasallaştırmıştı. 2021'de Colorado ve Oregon, 2022'de de Vermont ve California eyaletlerinde bu yasa tasarısı kabul edilmişti.",non-satiric
"Afetlerde ve kazalarda vatandaşları düştükleri zor durumdan kurtarmaları nedeniyle ""Hızırbey"" ismi verilen Jandarma Arama Kurtarma (JAK) Tabur Komutanlığı timleri, kış aylarına girilmesiyle eğitimlerini sıklaştırdı. Jandarma Genel Komutanlığı Jandarma Komando Özel Asayiş Komutanlığına (JÖAK) bağlı JAK Tabur Komutanlığı timleri, deprem, sel, çığ ve toprak kayması gibi afet ve kazalarda kurtarma çalışmalarına yardımcı oluyor. Kış turizm merkezlerinde de görev yapan JAK timleri, gerektiğinde kayak merkezlerinde mahsur kalanlara ulaşma ve arama kurtarma görevlerinde aktif rol oynuyor. Kayak pistlerinde yaralanan veya teleferiklerde mahsur kalanları en hızlı ve güvenli şekilde tahliye etmek için eğitilen timler, oluşabilecek her senaryoya göre eğitim alıyor. Bu arama kurtarma timlerine atanan personel, JAK temel ve JAK ihtisas kurslarını tamamlayıp görevlere hazır hale geliyor. Bu kurslarda dağ arama kurtarma, yaz ve kış, doğal afetlerde arama kurtarma, kayak, yangına müdahale, dron, temel ilk yardım ile yüzme eğitimleri bulunuyor. Tahliye sırasında güvenliği ön planda tutan personelin ekipmanları da duruma uygun seçiliyor. Bu kapsamda timler dron, iniş-çıkış tırmanış aletleri, teknik dağcılık ekipmanları, akülü ve motorlu vinç sistemleri ile Jandarma Havacılık Başkanlığına ait vinçli helikopterler gibi araç gereçlerle kurtarma faaliyetlerinde teknolojiden de faydalanıyor. Kış aylarına girilmesiyle turizminin yoğun olduğu bölgelerde teleferik ve telesiyejde mahsur kalanları kurtarmak için gerçek eğitim alanlarında tatbikat yapan timler, zor durumda kalanlara hızlı şekilde ulaşıyor. JAK timleri, geçen günlerde Keçiören teleferik hattında da eğitim faaliyeti gerçekleştirdi. AA'nın görüntülediği eğitimde JAK timleri senaryo gereği teleferikte mahsur kalanlara ulaşmak için dağcılık ekipmanlarını giyerek bölgeye geldi. Hazırlıkların ardından ekipmanlarla teleferik direğine tırmanan özel eğitimli timler, mahsur kalanları halatla yere indirdi ve güvenli alana götürdü.",non-satiric
"Yanık, Twitter hesabından yaptığı paylaşımda, ""Yaralarımızı birlikte sarıyoruz. Psikososyal ekiplerimiz ile Kumluca ve Finike'de selden etkilenen vatandaşlarımızın yanındayız. Toplam 51 personelimiz ile 253 hanede 607 vatandaşımıza psikososyal destek hizmeti sağladık."" ifadelerini kullandı. Kumluca'da yaşanan selde zarara uğrayan hanelere ilişkin hasar tespit çalışmalarının devam ettiğini belirten Yanık, ""İlk etapta acil ve temel ihtiyaçların karşılanabilmesi amacıyla Sosyal Yardımlaşma ve Dayanışma Vakfımıza 2,5 milyon lira kaynak aktardık."" bilgisini verdi.",non-satiric
"Meloni, Brüksel'de bugün ve yarın yapılacak yılın son AB Liderler Zirvesi öncesinde, basın mensuplarına gündemdeki konulara ilişkin değerlendirmelerde bulundu. Zirveden beklentileri sorulan Başbakan Meloni, ""Enerji dosyasında ileriye doğru adımlar atılmasını bekliyorum. Bu konuyla bağlantılı Ukrayna'ya desteğimizi teyit etmeye çağrıldık."" dedi. Meloni, enerji meselesinin teknikten ziyade siyasi olduğunu ve buna etkili yanıtlar verilmesi gerektiğini belirterek, ""Konsey, ileriye doğru adım atmaya yönelik gerekenlere sahip ve biz etkili olan ortak çözümler arayacağız."" diye konuştu. İtalya'nın, Akdeniz'de hem Kuzey Afrika ve Akdeniz ülkeleriyle ilişkiler hem enerjide iş birliği hem de düzensiz göç bakımından önemli bir konumda bulunduğuna dikkati çeken Meloni, ""Göç meselesini yapısal düzeyde ele almak istiyoruz. Biz üzerimize düşeni yapacağız."" ifadelerini kullandı. Başbakan Meloni, hükümetinin kurulduktan kısa süre sonra bütçeyi hazırladığına işaret ederek, son olarak AB Komisyonunun belirttiği görüşün, kendilerinin ciddi bir bütçe hazırladığının onayı olduğunu kaydetti. Avrupa Parlamentosundaki (AP) yolsuzluk soruşturmasının sorulması üzerine Meloni, ""Senaryo endişe verici. Çıkan haberler asla hayal edemeyeceğimiz bir şeylere işaret ediyor. Bu tür hadiseler karşısında bir reaksiyon gösterilmeli. Herhangi bir indirim yapılmadan sonuna kadar gidilmeli çünkü AB'nin ve milletlerimizin güvenilirliğiyle alakalı bir durum. Yaşananlara tam olarak ışık tutulmasını talep edeceğiz."" yanıtını verdi.",non-satiric
"Öner Piyade, yemek kartlarının marketlerde kullanılamayacağı haberlerine ilişkin açıklamada bulundu.- Öner Piyade, şunları kaydetti: “Yemek kartlarında değişen bir şey yok. Yemek kartlarının restoran ve marketlerde yemek ve tüketime hazır gıda dışında kullanılmasının vergi istisnasına konu olmaması hususu, 2008 yılında yayınlanan ve halen yürürlükte olan 382 sıra No’lu Vergi Usul Kanunu Genel Tebliği'nde düzenlenmiştir. Bu kapsamda 1 Aralık 2022 itibarıyla çalışanlara verilen yemek ücreti konusundaki yeni mevzuat, yürürlükteki mevzuattan farklı bir düzenleme getirmemektedir.”",non-satiric
"ABD'nin 2023 savunma bütçesini de içeren ve Temsilciler Meclisinde kabul edilen Ulusal Savunma Yetkilendirme Yasa (NDAA) tasarısında, PKK/YPG'nin de faydalanacağı DEAŞ ile mücadele fonunun Irak kısmından 35 milyon 811 bin dolar, Suriye kısmından ise 18 milyon 368 bin dolar kesinti yapıldığı görüldü. ABD Temsilciler Meclisi, 858 milyar dolarlık savunma bütçesini de içeren NDAA tasarısını 80'e karşı 350 oyla kabul ederek, son oylama için Senato'ya gönderdi. AA muhabirinin 4 bin sayfayı aşkın tasarıdan derlediği bilgilere göre, Irak ve Suriye'de DEAŞ ile mücadele kapsamında PKK/YPG dahil ABD ortaklarına verilmek üzere talep edilen 541 milyon 692 bin dolarlık fonun 487 milyon 513 bin dolarına onay verildi. Tasarıda, bu toplam fona 15 milyon 413 bin dolar enflasyon farkı eklenerek toplam miktarın 502 milyon 926 bin dolara çıkarıldığı görüldü. Tasarıya ilişik tabloda, Irak için istenen 358 milyon 15 bin doların 35 milyon 811 bin dolarının gerekçesiz görüldüğü ve Irak'a 322 milyon 204 bin doların verilmesinin uygun bulunduğu kaydedildi. Tabloda ayrıca Suriye'de PKK/YPG'nin de faydalanacağı 183 milyon 677 bin dolarlık talebin 18 milyon 368 bin dolarının gerekçesiz görüldüğü ve ABD ordusunun terör örgütüyle işbirliğini de içeren faaliyetler için 165 milyon 309 bin dolara onay verildiği belirtildi. Asker maaşlarının yüzde 4,6 artırılması, Pentagon'un taktik olmayan araç filolarını sıfır emisyonlu araçlara dönüştürmesini zorunlu kılmayı da içeren geniş kapsamlı tasarı, Tayvan'a 2027'ye kadar 10 milyar dolarlık askeri yardım öngörüyor. Tasarı, Ukrayna ile ilgili olarak, Ukrayna Güvenlik Yardımı Girişimi olarak bilinen girişimi finanse etmek için 800 milyon dolar ayırıyor ve ABD'nin Avrupa'daki askeri operasyonlarını desteklemek için de 6 milyar dolar fon ayırıyor.  Türkiye'ye F-16 savaş uçaklarının satışını kısıtlayıcı şartlara bağlayan maddeler, tasarının son halinden çıkarılmıştı. Senato'nun da kısa bir süre içinde tasarıyı oylaması, ardından da imzalaması için ABD Başkanı Joe Biden'a göndermesi bekleniyor.",non-satiric
"Kamu kurum ve kuruluşlarının faaliyetlerine ilişkin talep, görüş ve önerilerin kolayca iletilebilmesi ve bunların ilgili kamu kurum ve kuruluşlarınca değerlendirilerek cevaplandırılması amacıyla kurulan CİMER, milletle devlet arasında hızlı, etkili ve kesintisiz bir iletişim köprüsü görevi üstleniyor. Bu yönüyle toplumun tüm kesimlerinden ilgi gören CİMER'e Cumhurbaşkanlığı Hükümet Sistemi'ne geçilmesiyle vatandaşların erişimi daha da arttı. CİMER'e 2022'de 6 milyon 180 bin başvuru yapıldı. Başvuruların yüzde 97'si ""cimer.gov.tr"" ve ""e-Devlet kapısı"" aracılığıyla, yüzde 3'ü telefon ve posta yoluyla gerçekleşti.  Vatandaşlar CİMER'e sadece talep ve şikayetlerini değil aynı zamanda aldığı kamu hizmeti sonrası kamu kurumları ve kamu personeline yönelik teşekkürlerini de iletti. Teşekkür başvuru sayısı ise bir önceki yıla göre yüzde 30 artış gösterdi.  2022'de kadınların tüm başvurular içindeki oranı yüzde 40'tan yüzde 42'ye çıktı. İlk kez genç nüfus dağılımında kadınların başvuru sayısı erkeklerin başvuru sayısını geçti. Nüfusa oranla en çok başvuru Ankara, Gaziantep, Adana, Hatay, Muğla ve İzmir'den yapıldı. Başvuranların eğitim durumunda yüksekokul ve üstü eğitim düzeyine sahiplerin oranı bir önceki yıla göre yüzde 5 artarak yüzde 45 seviyesine çıktı. Cumhurbaşkanı Recep Tayyip Erdoğan'ın öncülüğünde başlatılan ""Türkiye Yüzyılı"" vizyonu kapsamında kısa süre içerisinde 30 bin görüş geldi. Bu görüşler ilgili kurum yetkilileriyle paylaşıldı. Resmi Gazete'de Haziran 2022'de yayımlanarak yürürlüğe giren Cumhurbaşkanlığı İletişim Merkezi Yönetmeliği ile CİMER'e yapılacak başvuruların kapsamı, başvuruların değerlendirme ve cevap verme süreçleri ile kurumların bu yöndeki görev ve sorumlulukları açıkça belirlendi. 1 Eylül tarihinde devreye alınan uygulamayla sayıları 3 milyonu bulan görme, işitme ve konuşma engelli vatandaşların CİMER'e erişimleri kolaylaştırıldı. Görme engelli vatandaşlar için sistem kullanışlı hale getirilirken işitme ve konuşma engelliler için işaret dili tercümanları aracılığıyla başvuru oluşturma ve başvuruya verilen cevabı yine tercümanlar aracılığıyla anlatma hizmeti getirildi.  CİMER'de başvuruya verilen cevap sonrası gönüllü olarak memnuniyet anketine katılan vatandaşların sayısı bir önceki yıla göre yüzde 107 arttı ve 570 bin kişiye ulaştı. CİMER hizmetinden duyulan memnuniyet bir önceki yıla göre yüzde 10 oranında arttı. Cumhurbaşkanlığı İletişim Başkanı Fahrettin Altun, AA muhabirine yaptığı açıklamada, Cumhurbaşkanı Erdoğan'ın ""Türkiye Yüzyılı"" vizyonuyla ortaya koyduğu hedeflerin ""iletişim"" boyutunun, İletişim Başkanlığı olarak kendilerinin sorumluluğunda olduğunu hatırlattı. Milletle devlet arasında iletişim köprüsü olarak gördükleri CİMER'i, 'Türkiye İletişim Modeli'nin inşasında katılımcı bir yönetim anlayışının tüm kamu yönetimi mekanizmalarında hakim olması amacıyla yeniden şekillendirdiklerini belirten Altun, haziranda yürürlüğe giren yönetmelikle bu alanda ilk kez hukuksal bir düzenlemeyi hayata geçirdiklerini bildirdi. Bu kapsamda, düşünceyi açıklama ve yayma hürriyeti ile katılımcı yönetim anlayışı kapsamında herkesin CİMER aracılığıyla dilekçe ve bilgi edinme haklarını kullanabileceğine işaret eden Altun, kurumların üst yöneticilerinin CİMER aracılığıyla yapılan başvuruları dikkate alarak uygulanan kamu politikalarının kamuoyu üzerindeki etkilerini takip edeceğini dile getirdi.  Altun, eylül ayında başlattıkları 'Engelsiz CİMER' sayesinde görme, işitme ve konuşma engelli vatandaşların rahatça başvuru yapmalarını sağladıklarını ifade ederek ""Bu sayede engelli vatandaşlarımız da 7 gün 24 saat CİMER'e erişilebilir hale geldi. 2023 yılı bizim için çok özel bir yıl. Cumhuriyetimizin 100'üncü yılı olmasından aldığımız motivasyonla bugün dünya çapında en büyük kamuoyu iletişim platformu olan CİMER'i halkla ilişkiler alanında daha da memnuniyet duyulan bir hizmet haline getireceğiz."" değerlendirmesini yaptı.",non-satiric
"ABD'de dün açıklanan verilere göre, ekimde yüzde 7,7 düzeyinde gerçekleşen Tüketici Fiyat Endeksi'ndeki (TÜFE) yıllık artış, kasımda yüzde 7,1'e gerileyerek üst üste ikinci ayında da yavaşlama kaydetti. TÜFE'deki aylık artış oranı da ekimde bulunduğu yüzde 0,4 seviyesinden kasımda yüzde 0,1'e indi. Beklentilerin altında kalan veriler, enflasyonda en kötünün geride kaldığı umutlarını artırırken, bu akşam saat 22.00'de açıklanacak FOMC toplantısından çıkacak kararlar bekleniyor. Karar sonrası Fed Başkanı Jerome Powell'ın yapacağı değerlendirmelerde para politikasının seyrine dair ipuçları arayacak olan yatırımcılar, Fed üyelerinin projeksiyonlarını içeren nihai faiz oranına ilişkin grafikten de sıkılaşmanın ne kadar süreceğine dair belirsizlikleri gidermeye çalışacak. Piyasalarda, halihazırda yüzde 3,75-4,00 bandında bulunan federal fon oranının, 50 baz puan artırılmasına yüzde 80 ile daha yüksek ihtimal veriliyor. Üyelerin bir önceki projeksiyonlarında 2023 sonu için işaret ettiği yüzde 4,50-4,75 bandındaki faiz oranı seviyesinin de 50 baz puan yukarı güncellenmesi bekleniyor. Bu gelişmelerle dün New York borsasında alıcılı bir seyir izlenirken, Dow Jones endeksi yüzde 0,30, S&P 500 endeksi yüzde 0,73 ve Nasdaq endeksi yüzde 1,01 değer kazandı. Dolar endeksi dün 103,6 ile son 6 ayın en düşük seviyesine gerilerken, bugün 104,1'den işlem görüyor. ABD'nin 10 yıllık tahvil faizi ise yüzde 3,62 seviyelerinden yüzde 3,43'e kadar gerilemesinin ardından yüzde 3,49'da dengelendi. ABD'de endeks vadeli kontratlar, FOMC toplantısı öncesi alıcılı seyrediyor. Avrupa tarafında, dün Avrupa Birliği (AB) üyesi ülkeler, ithal doğal gaza uygulanacak tavan fiyatı belirlemek üzere gerçekleştirdikleri müzakerelerde anlaşma sağlayamadı. Dün Almanya'da enflasyon verilerine ilişkin yapılan ikinci tahminler, öncü verilere kıyasla bir revizyona işaret etmedi. Buna göre ülkede TÜFE kasımda aylık bazda yüzde 0,5 gerilerken, yıllık bazda yüzde 10 artış kaydetti. Ülkede ZEW beklenti endeksi de ekonomik koşullarda iyileşmeye işaret etti. Öte yandan İngiltere'de işsizlik oranı yüzde 3,7 ile ekimde değişim göstermedi. Bu gelişmelerle dün Avrupa borsalarında alıcılı bir seyir izlenirken, İngiltere'de FTSE 100 endeksi yüzde 0,76, Fransa'da CAC 40 endeksi yüzde 1,42 ve Almanya'da DAX endeksi yüzde 1,34 değer kazandı. Avro/dolar paritesi 1,0674 ile 9 Haziran'dan bu yana en yüksek seviyeyi görmesinin ardından bugün 1,0630 seviyesinde yatay seyrediyor. Avrupa'da endeks vadeli kontratlar ise yeni güne alıcılı başladı. Asya tarafında, Çin'de Kovid-19 salgını kapsamındaki gelişmeler yakından izlenmeye devam edilirken, ABD Ticaret Bakanlığı'nın bu hafta içinde Çinli çip üreticisi Yangtze Memory Technologies'in yanı sıra 35 Çinli teknoloji şirketini kara listeye aldığını açıklayacağına dair haberler risk iştahını sınırladı. Japonya'da bugün açıklanan verilere göre, ekimde sanayi üretimi aylık yüzde 3,2 azalarak beklentilerin altında kalırken, endekste yıllık bazdaki artış da yüzde 3,7'den yüzde 3'e geriledi. Bu gelişmelerle kapanışa yakın Çin'de Şanghay bileşik endeksi yüzde 0,1, Japonya'da Nikkei 225 endeksi yüzde 0,8 ve Hong Kong'da Hang Seng endeksi yüzde 0,9 değer kazandı. Yurt içinde dün yükseliş eğilimini sürdüren BIST 100 endeksi, yüzde 1,21 değer kazanarak 5.256,19 puan ile kapanış rekorunu tazelerken, tarihi zirvesini de 5.299,33 puana taşıdı. TL varlıklara artan taleple Türkiye'nin 5 yıllık kredi risk primi (CDS) 9 Aralık 2021'den bu yana ilk kez 500 seviyesinin altına inerek 490 seviyesinde dengelendi. Dolar/TL ise dün günü 18,6427'den tamamlamasının ardından, bugün bankalararası piyasanın açılışında 18,6410'dan işlem görüyor. Analistler, ABD'de beklentilerin altında kalan enflasyon verisinin ardından pay piyasalarında yaşanan hızlı yükselişin, yatırımcıların Fed'in nihai faiz oranına dair daha fazla netlik beklemesi ile yerini temkinli bir seyre bıraktığını söyledi. Bugün yurt içinde veri gündeminin sakin olacağını, yurt dışında ise İngiltere'de enflasyon ve Avro Bölgesi'nde sanayi üretiminin takip edileceğini aktaran analistler, teknik açıdan BIST 100 endeksinde 5.100 puanın destek, 5.320 ve 5.400 seviyelerinin direnç konumunda bulunduğunu bildirdi. Piyasalarda bugün takip edilecek veriler şöyle: 10.00 İngiltere, kasım ayı TÜFE 13.00 Avro Bölgesi, ekim ayı sanayi üretimi 22.00 ABD, Fed'in faiz kararı 22.30 ABD, Fed Başkanı Powell'ın basın toplantısı",non-satiric
"Çin Dışişleri Bakanlığı, eski ABD Dışişleri Bakanı Mike Pompeo'nun başdanışmanı Miles Maochun Yu ile Kongre-Yürütme Çin Komisyonu (CEEC) Müsteşar Yardımcısı Todd Stein'e yaptırım kararı aldı. Yaptırım kapsamında iki yetkilinin Çin'deki mal varlıkları dondurulurken kendilerinin ve aile bireylerinin ülkeye girmesi, Çin vatandaşlarının ve kurumlarının bu kişilerle para transferi yapması yasaklandı. Çin doğumlu askeri tarih profesörü Yu, eski ABD Başkanı Donald Trump döneminde Washington'ın Çin'e karşı politikasının yeniden şekillendirilmesine öncülük eden isimlerden olmuştu. Stein ise Çin'deki insan hakları ve hukuk devleti alanındaki gelişmeleri izleyerek yıllık raporlar hazırlayan komisyonda sorumluluk üstlenmişti. ABD Hazine Bakanlığı, 10 Aralık'ta, 2016-2021 yıllarında Çin'in Tibet Özerk Bölgesi'nde Parti Sekreterliği yapan Vu Yingcie ile 2018'den beri bölgenin polis şefi olan Cang Hongbo'ya, bölgedeki insan hakları ihlallerindeki sorumlulukları nedeniyle yaptırım uygulayacağını duyurmuştu. İki yetkilinin ABD'deki mal varlıkları dondurulurken Amerikan vatandaşları ile para transferinde bulunması yasaklanmıştı. Yaptırım kararı, 2012 tarihli Küresel Magnitsky İnsan Hakları Sorumluluk Yasası uyarınca alınmıştı. ABD, daha önce aynı yasa kapsamında, Sincan Uygur Özerk Bölgesi'nin eski Parti Sekreteri Çın Çuanguo'ya, ""Uygur Türklerine ve diğer azınlıklara yönelik insan hakları ihlalleri"" nedeniyle yaptırım kararı almıştı.",non-satiric
"Büyükelçi Güngen, AA foto muhabirleri ve muhabirlerinin yurt içi ve dışında çektiği, oylamaya sunulan fotoğrafları detaylı inceleyerek bilgi aldı. Güngen, ""haber"" kategorisinde Özkan Bilgin'in ""Görev tamam"" karesini tercih ederek, ""Mehmetçik, vatan toprağını kanı ve hayatı pahasına koruyan, her zaman şükran duyduğumuz vatan evlatları."" değerlendirmesinde bulundu. ""Çevre ve yaşam"" kategorisinde Muhammad Said'in ""Mülteci kışı"" fotoğrafına oy veren Güngen, ""tüm zorluklara rağmen ümidi, hayat sevgisini, heyecanı yaşatmayı bilen insanların var olduğuna"" inandığını söyledi. Güngen, ""spor"" kategorisinde Aytaç Ünal'ın ""Merve'nin servisi"" karesinde karar kılarak burada, ""inancın, azmin ve disiplinli çalışmanın birleştiği noktada başarının gelişini"" gördüğünü belirtti.",non-satiric
"İngiltere Ulusal Sağlık Sistemi (NHS) verilerine göre, bir ay önce günde 520 kişi grip nedeniyle hastanelerde tedavi görürken geçen hafta ise günde 3 bin 746 kişi aynı sebepten hastanelerde tedavi altına alındı. Geçen hafta hastanelerde yatan hastaların 267'sinin yoğun bakımda olduğu belirtilirken NHS, grip vakalarındaki artışın sağlık hizmetleri üzerinde baskı oluşturmaya devam ettiği uyarısında bulundu. Geçen yıl aynı dönemde hastanelerde günde 34 grip vakası ve yatak doluluk oranının yüzde 86 olduğu kaydedilirken bu yıl bu oranın yüzde 93'e yükseldiğine işaret edildi. NHS yetkilileri, artan vakalar nedeniyle uygun kişilerin Kovid-19 ve grip aşılarını en kısa sürede yaptırması tavsiyesinde bulundu. NHS Ulusal Tıp Direktörü Profesör Sir Stephen Powis, grip vakalarındaki artışa ilişkin açıklamasında şunları kaydetti: ""Ne yazık ki bu son grip verileri, vakaların sadece bir ayda 7 kat artması ve Kovid-19'un devam eden etkisinin sağlık personelini sert şekilde vurmasıyla 'twindemic' (Kovid-19 ve grip salgınının aynı anda yaşanması) korkularımızın gerçekleştiğini gösteriyor."" Hastalanan NHS personelinin sayısı, geçen ay sonu itibarıyla yüzde 20 artarak 52 bin 556'dan 63 bin 296'ya yükseldi.",non-satiric
"İlçe merkezinde selin ardından derelerin taşıdığı çamur, denizin turkuaz rengini değiştirdi. Çamurlu su, Kumluca ve Finike kıyılarında denizin yüzeyini kapladı. Yağmurun ardından kıyıdan yaklaşık 300 metre açığa kadar denizin rengi kahverengiye döndü. Bölgedeki renk değişimi AA ekibi tarafından dron ile görüntülendi. İlçe merkezinde şiddetli yağışın getirdiği selin hasar tespit çalışmaları da sürüyor.",non-satiric
"Dışişleri Bakan Yardımcısı ve Avrupa Birliği (AB) Başkanı Büyükelçi Faruk Kaymakcı, AB ilişkileri ve Türkiye'nin AB sürecindeki güncel gelişmelere ilişkin, basın mensuplarına bilgilendirme toplantısı düzenledi. Faruk Kaymakcı, Rusya'nın Ukrayna'ya karşı başlattığı savaşın özellikle 4 alanda Türkiye-AB ilişkilerini ortaya koyduğunu kaydederek, bu alanların ""güvenlik ve savunma, enerji güvenliği, ekonomik toparlanma ve göç yönetimi"" olduğunu belirtti. Kaymakcı, Türkiye'siz AB güvenliğinin olamayacağının bir kez daha ortaya çıktığını ifade etti. Rusya-Ukrayna savaşının ilk olarak güvenlik ve savunma alanında etkili olduğunu vurgulayan Kaymakcı, ""Eğer Türkiye, AB üyesi olmuş olsaydı veya Türkiye, AB'nin güvenlik ve savunma mekanizmalarına layıkıyla dahil edilmiş olsaydı veya bir başka cümleyle söyleyeyim, Güney Kıbrıs Rum Yönetimi'nin (GKRY) veya Yunanistan'ın tutumu nedeniyle Türkiye'nin AB güvenlik ve savunma mekanizmalarına katılımı engellenmemiş olsaydı bu, NATO ve AB'nin ortak hareketi anlamına gelecekti."" diye konuştu. Böylelikle, belki de Rusya'nın başlattığı savaşın engellenebileceğini aktaran Kaymakcı, Batı'nın caydırıcılığının büyük ölçüde AB ve NATO'nun ortak hareketine bağlı olduğunu ve böyle bir caydırıcılığın sağlanamadığını söyledi. Dışişleri Bakan Yardımcısı Kaymakcı, bu caydırıcılığa en çok katkısı olan ülkenin Türkiye olduğuna dikkati çekti. Kaymakcı, AB güvenliğinin 4 temel enerji hattının bulunduğunu ve bunlardan bir tanesinin 16 milyar metreküp gaz taşıma kapasitesine sahip Güney Gaz Koridoru olduğunu belirterek, ""Bunun 6 milyar metreküpünü biz kullanıyoruz, 10 milyar metreküpü AB ülkelerine gidiyor. Özellikle, enerji krizi ve enerji fiyatlarındaki yükseliş çerçevesinde AB, Güney Koridoru'na daha çok ilgi göstermeye başladı."" açıklamasında bulundu. Türk coğrafyasına, AB tarafından son dönemde yapılan ziyaretlerle Orta Asya'nın ve Güney Kafkasya'nın gazına ve petrolüne ilginin arttığını söyleyen Kaymakcı, şu anda Güney Gaz Koridoru'nun, Türkiye üzerinden geçen Trans Anadolu doğal gaz boru hattı kapasitesinin 32 milyar metreküpe çıkartılmasına ve 16 milyar metreküp ilave gazın özellikle Orta Asya coğrafyasından sağlanmasına yönelik çalışmaların başlatıldığını aktardı. Kaymakcı, Türkiye'nin sadece Orta Asya değil, Doğu Akdeniz kaynaklarının da Güney Gaz Koridoru'na sağlanabileceğine inandığını, eğer AB belli ipoteklerden kurtulup mantıklı kararlar alabilirse, özellikle Güney Kıbrıs Rum Yönetimi veya Yunanistan'ın, Doğu Akdeniz gerginliği bağlamında enerji işbirliğini engellemesinin kimseye faydasının olmadığını kaydetti. Bir diğer alanın ise ekonomik toparlanma olduğunu vurgulayan Kaymakcı, Türkiye'nin, AB'nin beşinci, altıncı ticaret ortağı olduğunu ve AB'nin, Türkiye için en istikrarlı ve verimli pazar olduğunu dile getirdi. Kaymakcı, Avrupa'nın ekonomik toparlanmasında, Avrupa ekonomilerinin geliştirilmesi ihtiyacının bir kez daha ortaya çıktığını söyleyerek, Kovid-19 salgınının olumsuz etkileriyle özellikle Çin'den ve Uzak Doğu'dan Türkiye'ye gelen ciddi bir yabancı sermaye akışının olduğunu anlattı. Rusya-Ukrayna savaşıyla göç krizinin giderek büyüdüğüne dikkati çeken Kaymakcı, Türkiye'nin 4,2 milyon kişiyi (3,7 milyonu Suriyeli olmak üzere) misafir ettiğini, AB'in ise şubat ayından itibaren 7,5-8 milyon Ukraynalı göçmenle karşı karşıya kaldığını anımsattı. Bunun AB'ye büyük bir yük getirdiğini hatırlatan Kaymakcı, AB'nin, tekrar 18 Mart Mutabakatı'nı ve göç konusunda neler yapabileceğini sorgulamaya başladığını vurguladı. Faruk Kaymakcı, açıkladığı 4 konunun, Türkiye'nin AB açısından önemini ve vazgeçilmezliğini ortaya koyduğunu, bunun Türkiye-AB ilişkilerinde bir yakınlaşma fırsatı sunduğunu belirtti. Kaymakcı, Rusya-Ukrayna arasındaki arabuluculuk çalışmalarının, Türkiye'nin elini güçlendirdiğini kaydederek, bir taraftan da AB konusunda reform sürecinin hızlandırılmasını beklediklerini ifade etti.",non-satiric
"Kırklareli'nde köy yaşam merkezine dönüştürülen eski okul binalarında açılan kurslara katılan köylü kadınlar, bir yandan öğrenirken, diğer yandan da sosyalleşerek günün stresini atıyor. Milli Eğitim Bakanlığınca kullanılmayan köy okulu binalarının işlevsel hale getirilmesi amacıyla başlatılan köy yaşam merkezi projesi kapsamında Kırklareli'nde 5 köyde yaşam merkezi kuruldu. Kırklareli Milli Eğitim Müdürlüğü ve Halk Eğitimi Merkezi Müdürlüğü işbirliğinde köy yaşam merkezlerinde bilgisayar kullanımı, takı tasarım, dikiş nakış, ağaç budama, tıbbi aromatik bitki yetiştiriciliği gibi çeşitli kurslar açıldı. Kadınlar kurslarda el becerilerini geliştirirken, sosyalleşme imkanı da buluyor. Değirmencik Köyü Köy Yaşam Merkezinde 120 kadın kurs alıyor. Köy yaşam merkezinde açılan dikiş nakış kursuna katılan 50 yaşındaki Gönül Evcil, AA muhabirine, köy yaşam merkezinin faaliyetlerine katıldığı için mutlu olduğunu söyledi. Kadınların sosyalleşebilmesi için köy yaşam merkezlerinin önemli olduğunu, köyde çok fazla sosyal ortam bulamadıklarını anlatan Evcil, ""Çocuklar büyüdükçe sen sosyalleşmek istiyorsun ama burası küçük bir yer. Çok fazla iş yapılabilecek bir ortam yok. Köy yaşam merkezinde dikiş kursu açıldı ve çok katılım da oldu. Burada kendimizi dikiş kursundan ziyade terapi merkezinde gibi hissediyoruz."" diye konuştu. Köyde yaşayan kadınlar için kursların önemine değinen Evcil, ""Bize iyi geliyor. Burada arkadaş ortamı var, muhabbet ediyorsun. Ben çok rahatlamış olarak eve dönüyorum. Buraya kapıdan girdiğimde çok farklı bir ortama gelmiş hissediyorum."" dedi. 62 yaşındaki Şükriye Cabalar da arkadaşının tavsiyesi üzerine başladığı takı tasarım kursuna severek katıldığını anlattı. Kursta çok güzel bilgiler ve el becerileri edindiklerini ifade eden Cabalar, ürettikleri takıları başta akrabaları ve yakınları olmak üzere sevdiği insanlara armağan ettiğini dile getirdi. Kadınlara böyle bir imkan tanıdıkları için yetkililere teşekkür eden Cabalar, ""Burayı açtıkları için çok teşekkür ederim. Burası olmasaydı evde oturuyorduk, bazen alışveriş için şehre giderdik. Burada kendimizi geliştirdik, daha çok bilgilendik. Bu işi yapabiliyorsak ne mutlu bize. Burada vaktin nasıl geçtiğini bilemiyoruz. Çok memnun kaldım, herkese tavsiye ederim, evde oturacaklarına köy merkezlerine gelsinler."" diye konuştu.",non-satiric
"İlçe merkezinde yaşayan üç çocuk annesi Feride Kazan, doğuştan zihinsel ve bedensel engelli oğlu Mehmet Kazan'ı (25), 10 yıl önce, evlerinin 200 metre uzağında bulunan kayalık alana götürerek ilçeyi izletti. Buraya gelmediği günlerde oğlunun huzursuzlanıp gece uyumadığını fark eden anne Kazan, hemen her gün, yol bozuk olduğu için sırtına aldığı oğlunu 200 metre taşıyarak alana götürdü. İlçe merkezini kuş bakışı gören bir noktada bulunan alandan ilçeyi izleyen anne ve oğluna rastlayan Belediye Başkanı Osman Nuri Civelek, Feride Kazan'ın yaptığı fedakarlıktan etkilendi. Bölgeye ahşaptan seyir terası yaptıran Civelek Kastamonu Valisi Avni Çakır'a da durumu anlatarak 200 metrelik yolun asfaltlanmasını sağladı. Anne Feride Kazan'ın, artık her gün sırtında taşımak yerine tekerlekli sandalye ile oğlunu seyir terasına getirmesine ilişkin Anadolu Ajansı haberini izleyen bir hayırsever, akülü tekerlekli sandalye aldı. Kastamonu Valiliğine ulaştırılan sandalye aileye teslim edildi. AA muhabirine, oğlunu her gün seyir terasına götürmeye devam ettiğini söyleyen anne Feride Kazan, şöyle devam etti: ""Oraya tekerlekli sandalyeyle götürmek de çok zor oluyordu. Siz geldiniz, zorluğumuzu gördünüz, Mehmet'i tanıttınız. Sizin sayenizde Mehmet'e akülü araba geldi. Sizden, yardım eden o insanlardan Allah razı olsun."" Artık akülü araba ile seyir terasına daha rahat çıkacaklarını belirten Kazan, ""Eskiden çok zorlanıyordum şimdi bir düğmeye basarak gidiyorum. Önce terası yaptılar, sonra yolu yaptılar. Giderken bizim zorlandığımızı görmüşler şimdi de akülü araba yolladılar. Çok iyi oldu."" diye konuştu. Mehmet'in ilçeyi izlerken çok rahatladığını dile getiren Kazan, ""Evde otur otur sıkılıyor. Orada hava alıyor, her yere bakıyor ve rahatlıyor. Evdeyken Mehmet'i çok fazla sara nöbeti tutuyor. Nöbetlere çözüm bulamadık. İnşallah buna da bir çare bulunur."" ifadelerini kullandı.",non-satiric
"Bakanlıktan yapılan açıklamada, ""Mehmetçikten teröristlere bir darbe daha. Suriye'nin kuzeyindeki Fırat Kalkanı ve Barış Pınarı bölgelerine saldırı hazırlığında olan 4 PKK/YPG'li terörist, hain emellerine ulaşamadan etkisiz hale getirildi."" bilgisi paylaşıldı.",non-satiric
"Bosna Hersek'in başkenti Saraybosna'da gerçekleşen etkinlik kapsamında, Bosna Hersek Federasyonu Kızılhaçı, aralarında AA'nın da bulunduğu, faaliyetlerine katkı sağlayan kurum ve kuruluşlara teşekkür belgesi ve plaket verdi. AA adına ödülü Saraybosna muhabirlerinden Vesna Besic alırken, AA’y, Bosna Hersek Federasyonu Kızılhaçı’na verdiği destek ve katkı dolayısıyla teşekkür dilekleri iletildi.  Bosna Hersek Federasyonu Kızılhaçı Başkanı Marko Sinanovic, burada yaptığı açıklamada, Bosna Hersek Kızılhaçı'nın 110'uncu yılını kutladığına işaret ederek, ülkedeki doğal afet ve her türlü ihtiyaç durumlarında her zaman halkın yanında olduklarını söyledi. Bosna Hersek Federasyonu Kızılhaçı'nın internet sitesinde yer alan bilgilere göre, kurum bünyesinde 30 bin üye, 3 bin gönüllü ve 150 uzman bulunuyor.",non-satiric
"Meteoroloji Genel Müdürlüğünden yapılan açıklamaya göre, bölgenin iç kesimlerinde bugün kuzey yönlerden kuvvetli fırtına, yüksek kesimlerde ise zaman zaman hamleli kuvvetli fırtına öngörülüyor. Kuvvetli rüzgar ve fırtına nedeniyle ağaç ve direk devrilmesi, çatı uçması ve ulaşımda aksamalar gibi olumsuzluklara karşı dikkatli ve tedbirli olunması gerekiyor.",non-satiric
"Putin, Kırgızistan'ın başkenti Bişkek'te düzenlenen AEB Yüksek Konseyi toplantısında konuştu. AEB'in etkin çalıştığını ve geliştiğini belirten Putin, ""Küresel piyasanın dalgalandığı ve dünyadaki siyasi konjonktürün olumsuz olduğu koşullarda AEB'de zamanında etkili adımlar atıldı. Bunlar, sadece ülkelerimizdeki makroekonomik durumu istikrara kavuşturmakla kalmayıp bazı göstergelerin iyileşmesini, ekonomideki kilit sektörlerin büyümesini ve birlik alanındaki ekonomik bağların gelişmesini sağlayabildi."" dedi. Putin, AEB ülkelerinde bu yılın ilk 9 ayında işsizlik oranının yüzde 18 düşüp, yüzde 1,1 seviyesine gerilediğini kaydederek ""Avrupa Birliği'nde (AB) işsizlik oranı yüzde 7'dir. Yani bu rakam, bizimkinden 7 kat daha fazla."" değerlendirmesinde bulundu. Ayrıca, tarımsal ürünlerinin üretim hacminin yüzde 5,4 arttığını söyleyen Putin, ""bunun, dünyada büyüyen gıda krizi ışığında önemli bir artış olduğunu"" vurguladı. Birlikteki enflasyon oranını kontrol altında tuttuklarını ve bu oranı düşürmeye çalıştıklarını dile getiren Putin, ""AB ülkelerinde son 30-40 yılın en yüksek enflasyon oranının görüldüğünü biliyoruz. Bu oran, bazı AB ülkelerinde yüzde 20'ye ulaştı. Ekonomide yüzde 20 düşüş yaşanacağı söyleniyordu ancak bu yıl yüzde 2,9 düşüş yaşanacak. Seneye yüzde 0,9 düşüşün yaşanacağını bekliyoruz. Olumlu yönde ilerlemeye devam edeceğiz."" diye konuştu. Vladimir Putin, ""AEB ülkelerindeki enerji kaynaklarının fiyatları, Batılı komşu ülkelerindeki fiyatlardan farklıdır. AEB ve AB ülkelerinde gaz fiyatı arasında 10 kat fark var. Elbette bu, bölgemizde ekonomik kalkınma için uygun koşulları oluşturmaktadır."" ifadelerini kullandı. Öte yandan, ticaret alanında ulusal para birimlerine geçiş yönündeki çalışmaların hız kazandığını belirten Putin, bu alanda ortak ödeme altyapısının oluşturulması sürecinin başlatıldığını söyledi. AEB kapsamında Doğu-Batı ve Kuzey-Güney ulaşım koridor projelerinin uygulandığına dikkati çeken Putin, çok sayıda ülkenin bu projelere ilgi gösterdiğini ve dahil olmak istediğini ifade etti. Rusya Devlet Başkanı Putin, enerji sektöründeki işbirliğinin geliştiğini belirterek ""Toplantıda, AEB ülkelerinin enerji sektöründeki yetkili organlarının başkanlarından oluşan konseyin kurulması yönünde karar alınacak. Elbette Rusya, böyle bir koordinasyon yapısının oluşturulmasını destekliyor."" dedi. Rusya'nın gelecek yıl AEB'nin dönem başkanlığını yapacağına dikkati çeken Putin, ""Her şeyden önce AEB'nin gelişim stratejisinin güncellenmesi gerekiyor. Orta ve uzun vadede entegrasyon etkileşiminin yönlerini içeren stratejik planlamayla ilgili belgelerin hazırlanması önemlidir."" değerlendirmesini yaptı. Putin, Bağımsız Devletler Topluluğu (BDT) devlet liderlerinin Rusya'nın St. Petersburg kentinde gayriresmi toplantı yapacağı, AEB Yüksek Konseyinin de gelecek yıl mayıs ayında toplanacağı bilgisini paylaştı.",non-satiric
"Metro İstanbul'dan yapılan açıklamada, ""M3 Kirazlı-Başakşehir/Metrokent ve M9 Bahariye-Olimpiyat Metro Hatlarımızda teknik bir arıza nedeniyle seferlerimiz yapılamamaktadır."" bilgisine yer verildi. Daha sonra Metro İstanbul'dan yapılan ikinci duyuruda ise her iki metro hattında seferlerin yeniden başladığı bildirildi. Bu arada bir süre metroda arızanın giderilmesini bekleyen yolcular, daha sonra araçtan inip raylarda ve kenar yolda yürümek zorunda kaldı. Bazı vatandaşlar, sosyal medyadan yaptıkları paylaşımlarda, seferlerin durması nedeniyle mağdur olduklarını belirterek, yaşanan duruma tepki gösterdi.",non-satiric
"Zelenskiy, Telegram hesabından yayımladığı görüntülü mesajında, Rus güçlerinin 2023'ün ilk gününde de Ukrayna'ya saldırılar düzenlediğini belirtti. Rus kuvvetlerinin ülkenin çeşitli bölgelerine İran yapımı İHA'lar fırlattığını aktaran Zelenskiy, Ukrayna hava savunma sistemleri tarafından 45 İHA'nın imha edildiğini vurguladı. Ukrayna'nın bağımsızlığı için mücadeleye devam edeceklerini kaydeden Zelenskiy, ""Ukrayna'dan tek bir yılı bile çalamazlar, bağımsızlığımızı elimizden alamayacaklar. Onlara hiçbir şey vermeyeceğiz."" dedi.",non-satiric
"Cumhurbaşkanlığı Dijital Dönüşüm Ofisi Başkanı Ali Taha Koç, Türkiye TechnoHub platformunun, Türkiye'nin teknoloji ekosisteminin oluşumuna destek sağlayacağını belirterek, ""'turkiyetechnohub.org' platformu, firmalarımızın küresel ölçekte görünür olmasını, yeni iş birlikleri kurmasını ve farklı pazarlara ulaşmasını sağlamak amacıyla oluşturulmuştur."" ifadesini kullandı. Ofisten, yapılan yazılı açıklamada, hayata geçirilen Türkiye TechnoHub platformu ile her seviyede teknoloji firmasının aynı çatı altında toplanacağı bildirildi. Açıklamada görüşlerine yer verilen Koç, Türkiye TechnoHub platformunun Türkiye'nin teknoloji ekosisteminin oluşumuna destek sağlayacağını belirterek, bu alanda çalışan tüm firmaları platformda yer almaya davet etti. Koç, platformun tüm üyeleri için kazanç oluşturacağına işaret ederek, ""'turkiyetechnohub.org' platformu teknoloji ekosistemini oluşturan her seviyedeki firmayı kayıt altına almak ve yetkinlik alanlarını tespit etmek, bu firmaları potansiyel yerli ve yabancı yatırımcılar ve müşterilerle buluşturmak, firmalar arası tecrübe ve bilgi paylaşımını kolaylaştırmak, firmalarımızın küresel ölçekte görünür olmasını, yeni işbirlikleri kurmasını ve farklı pazarlara ulaşmasını sağlamak amacıyla oluşturulmuştur."" değerlendirmesinde bulundu. Türkiye TechnoHub'un, platformda yer alan tüm tarafların karşılıklı faydalanabileceği bir altyapı olduğunu bildiren Koç, platformun, teknoloji girişimciliğine hizmet eden kamu kurumları, özel sektör firmaları, teknoparklar, teknoloji transfer ofisleri gibi yerli teknoloji girişimciliği ekosistemini oluşturan ülkedeki tüm paydaşları kapsadığını vurguladı. Koç, teknoloji girişimciliği ekosisteminin paydaşlarını, tek bir çatı altında toplayan, kapsamlı bir sınıflandırmaya sahip ve uluslararası görünürlüğü güçlü olan bir platformun Türkiye'de ilk kez hayata geçirildiğini belirterek, şunları kaydetti: ""Yerli teknoloji girişimlerimizin yetkinliklerinin belirlenmesi ve tüm paydaşlarla paylaşılması amacıyla bu platforma ihtiyaç duyulmuştur. Ofis tarafından tekno girişimciliğin tüm yerel aktörlerini tek bir çatı altında toplamak amacıyla çevrim içi bir ekosistem platformu oluşturulmasına karar verilmiştir. Firmalar platforma, istenilen herhangi bir zamanda ücretsiz kayıt olabilecek.""",non-satiric
"Cumhurbaşkanı Yardımcısı Fuat Oktay, TBMM Genel Kurulunda, 2023 yılı bütçesinin tümü üzerinde hükümet adına söz aldı. Bütçe görüşmelerinin sonuna gelindiğine işaret eden Oktay, harcanan yoğun mesai ve katkı için Meclis Başkanı Mustafa Şentop'a, başkanvekillerine ve tüm milletvekillerine, TBMM Plan ve Bütçe Komisyonu üyelerine, bakanlara, kamu kurumlarına ve yöneticilerine şahsı ve Cumhurbaşkanı adına teşekkür etti. Diyarbakır'da polis servis aracına yönelik terör saldırısı sonucu yaralanan polislere ve sivil vatandaşlara şifa dileyen Oktay, ""Milletimizin birlik ve beraberliğini hedef alan bu saldırılar tam tersine milleti birbirine kenetleyecektir, terörle mücadele kararlılığımızı da perçinleyecektir."" diye konuştu. Yürütmenin temsilcileri olan Cumhurbaşkanı Yardımcısı ve bakanların muhalefetin emir eri olmadığını ifade eden Oktay, Cumhurbaşkanı Yardımcısı ve bakanların siyasi parti üyesi, kurucusu, yöneticisi olabileceğini, siyasi açıklama yapabileceğini, Anayasa’ya göre dokunulmazlıkları bulunduğunu, suç işlemeleri halinde de Yüce Divanda yargılanabileceklerini anlattı. Oktay, sistemin geliştirilebileceğini, eleştirilebileceğini dile getirerek, ""Biz hiçbir zaman statükocu olmadık ve hep ileriye baktık."" dedi. Fuat Oktay, İstanbul Büyükşehir Belediye Başkanı Ekrem İmamoğlu hakkındaki mahkumiyet ve siyaset yasağı kararına değinerek, İmamoğlu'nun aldığı ceza üzerinden, gerek kamuoyunda gerekse Mecliste konuyla ilgisi olmayan bir gündem inşa edilmeye çalışıldığını belirtti. Anayasaya göre yargı yetkisinin Türk milleti adına bağımsız ve tarafsız mahkemelerce kullanıldığını, kendilerinin bir yargı kararı hakkında beyanda bulunamayacağını kaydeden Oktay, ""Yargısal süreçler devam etmektedir. Yani karar henüz kesinleşmemiştir. Bu kararın daha istinaf ve Yargıtay aşamaları bulunmaktadır. Kararı verecek olan da ne karalama siyasetiyle muhalefet ne yürütme ne de TBMM'dir. Şayet verilen kararda herhangi bir eksik veya yanlış varsa, bunun düzeltileceği yer yine yargı kademeleridir. Mahkeme kararlarının arkasında 'siyasi akıl' aramak, 'siyasal akılsızlığın' ta kendisidir."" değerlendirmesinde bulundu. Cumhurbaşkanı Oktay, bugüne kadarki safahatı ve bundan sonraki süreci açıkça ortada olan bir konuyu, mitinglerle, ateşli beyanatlarla, asıl bağlamından kopartılmış çıkarsamalarla gündeme getirmenin başka bir niyetin ifadesi olduğunu belirterek, şöyle devam etti: ""Bu konuda mağduriyet edebiyatı yapanları, yine bu kürsüde 'biz mağduriyet edebiyatı' yapmayız diye haykıran muhalefet milletvekillerine havale ediyoruz. Siyasette söz millete karşı söylenir, milletin iradesi muhatap alınır. Muhalefetin kendi içindeki Cumhurbaşkanı adaylığı kavgasına bu mahkeme kararının alet edilmesi trajikomik bir görüntüdür. Mağduriyet ve oyun arıyorsanız kendi içinizdeki hizipleşmelere bakın. Hele hele adaylık kavgasının Cumhurbaşkanımıza ve Hükümetimize yönelik kirli bir kampanya üzerinden yürütülmeye kalkılması en hafif ifadesiyle bunu yapanların kendi yetersizliklerini ikrarıdır."" Cumhurbaşkanı Recep Tayyip Erdoğan'ın bugüne kadarki tüm seçimlerde olduğu gibi, bu seçimde de siyasi rakiplerini yenmek için mahkeme kararına ihtiyacı olmadığını ifade eden Oktay, ""Cumhurbaşkanımız mücadelesini siyaset meydanında verir, desteği milletten ister, neticeyi sandıkta alır. Kendine güvenenleri, herhangi bir bahaneye sarılmadan delikanlıca adaylığını ilan edip meydana çıkmaya çağırıyoruz. Gerisi lafıgüzaftır. Milletimizin de bu laflara karnı toktur."" diye konuştu. AK Parti hükümetlerinin 21'inci, Cumhurbaşkanlığı Hükümet Sistemi'ne geçişin ardından hazırlanan 5. bütçenin, Cumhuriyetin 100. yılının bütçesi olduğunu dile getiren Oktay, şunları söyledi: ""Geçmiş yıllarda olduğu gibi vatandaşlarımızın ihtiyaçlarına, taleplerine, beklentilerine odaklanan 2023 yılı bütçesi, Türkiye Yüzyılı'nın ilk mali zeminidir. 100'üncü yılın bütçesi; 20 yılda yapılan Cumhuriyet tarihinin en büyük atılımlarını daha da öteye taşıyacak yapıdadır. Bütçe görüşmelerinin başladığı ilk günden bu yana vurguluyoruz; 2023 bütçe kanun teklifimizi vatandaşımızı küresel belirsizliklerden ve risklerden koruyacak, her kesimden insanımızı kollayacak şekilde hazırladık. Sosyal yönlerinin yanı sıra yerli-milli teknoloji, yenilenebilir enerji, dijitalleşme, herkes için spor, yeni nesil turizm ve ihracat destekleriyle bütçemiz, dengeli şekilde, her alanda Türkiye’nin önünü açacak özelliklere sahiptir."" Oktay, bütçenin 85 milyonun bütçesi olduğunu vurgulayarak, ""Biz eser ve hizmet siyaseti derdindeyiz, muhalefetin buram-buram reklam kokan hareketler içinde olduğunu kamuoyu net şekilde görmektedir."" ifadesini kullandı. Cumhurbaşkanı Yardımcısı Oktay, ""yatırım, üretim, istihdam, ihracat ve cari fazla hedefli büyüme"" dedikçe muhalefetin ayrım, gerilim, intikam, fecaat ve icazet hedefli bir modelden yana olduğunu söyledi. Kimi zaman rakamların ve gerçeklerin muhalefet tarafından çarpıtılmaya çalışıldığını dile getiren Oktay, muhalefetin pandemi hiç olmamış, Rusya-Ukrayna savaşı hiç çıkmamış, sınırlarda her şey güllük gülistanlıkmış gibi yaşananları görmezden geldiğini belirtti. Muhalefetin yapılanları görmediğini ve duymadığını söyleyen Oktay, ""Milletin bütçesini bir kenara bırakıp şahsıma ilişkin aslı astarı olmayan iddiaları, burada, proje ödevi gibi kartonla, el işi kağıdıyla sunmaya kalktığınız anları da yaşadık."" diye konuştu. Oktay, muhalefet mega eserlerin üzerini kara propagandayla örtmeye çabalarken 1 dakika durmadıklarını vurgulayarak, bütçe görüşmeleri sürerken eş zamanlı olarak sayısız eseri, hizmeti millete kazandırmaya devam ettiklerini belirtti. Türkiye'yi ilmek ilmek, emek emek dokuyup yükselttiklerini anlatan Oktay, ""Ayın her haftasını, günümüzün her anını büyük bir aşkla, şevkle, azimle çalışarak geçiriyoruz. Şu an ben burada konuşmamı yaparken ülkemizin dört bir yanında yatırımlarımız yükselmeye devam ediyor."" dedi. Oktay, aralık ayı sonuna kadar asgari ücreti makul düzeyde belirleyeceklerini, çalışanları enflasyona ezdirmeyeceklerini ifade etti. 2023 yılı kredi burs rakamlarını lisans öğrencileri için 850 liradan 1250 liraya, yüksek lisans öğrencileri için 1700 liradan 2 bin 500 liraya, doktora öğrencileri için 2 bin 550 liradan 3 bin 750 liraya çıkardıklarını aktaran Oktay, emeklilikte yaşa takılanlar (EYT) ile ilgili düzenlemeyi hükümet olarak söz verdikleri gibi bu ay tamamlayacaklarını kaydetti. Oktay, ""Yine durmaya, dinlenmeye niyetimiz yok. Çarpıtmalarla gündemi değiştirerek bizi hedeflerimizden alıkoyamazsınız. Siz boş mağduriyet tiyatrolarıyla vakit tüketirken, biz her an hizmet her an eser üretiyoruz."" diye konuştu. Karadeniz Sakarya Gaz Sahası'nda üretilecek doğal gazı 2023'ün ilk çeyreğinde vatandaşların kullanımına sunacaklarını kaydeden Oktay, ""Doğal gazda kaynak ülkelere yakınlığa ek olarak kaynak ülke olma yolunda ilerliyoruz. Trakya'da kurmayı planladığımız doğal gaz merkezi için atacağımız adımlarla Türkiye bir enerji üssü olacak. Bu yoldaki çalışmalarımız ciddiyetle ve hızla devam etmektedir. Akkuyu Nükleer Güç Santrali ilk ünitesinin 2023 yılında devreye alınması planlanmakta."" ifadeleri kullandı. Eskişehir Kırka'da 600 tonluk, Balıkesir Bandırma'da 100 tonluk olmak üzere toplam 700 ton kapasiteli lityum karbonat üretim tesisinin kurulma çalışmalarını ilerleteceklerini ve böylece yeşil dönüşümde önemli bir adım daha atacaklarını söyleyen Oktay, ""Bu tesisin özelliği dünyada nadir bulunan elementlerden olması. Bu anlamda tesislerimiz önem arz ediyor."" dedi. Oktay, Konya'da pilot olarak başlatılan ve üreticileri hem verim düşüşü hem de fiyat azalış riskine karşı koruyan en gelişmiş tarım sigortacılığı ürünü olan Gelir Koruma Sigortası'nı 2023'te tüm illerde yaygınlaştıracaklarını ifade etti. Türkiye'nin 100. yılının bütçesiyle, Cumhuriyetin yeni yüzyılına, 'Türkiye Yüzyılı'na güçlü bir başlangıç yapacaklarını kaydeden Oktay, ""Türkiye Yüzyılı vizyonumuzun öncelikli hedeflerinden birisi, ülkemizde huzurun kökleştirilmesi. Güvenliğimize yönelik tehditleri sınırlarımıza dayanmadan kaynağında bertaraf eden, yerli, milli teknolojilerle donanmış, etki alanı üç kıta, ilgi alanı ise bütün dünya olan bir milli savunma anlayışıyla stratejik güvenliğin yüzyılı olacak."" değerlendirmesinde bulundu. Yeni yüzyılın, dış temsilcilik ağıyla dünyayı saran, bölgesel ve küresel meselelerde söz sahibi, belirleyici diplomasinin yüzyılı olacağını anlatan Oktay, ""Bugüne kadar aştığımız badireler, katettiğimiz mesafe ve taviz vermeden geldiğimiz noktaya da kolay gelmedik. Bugün de sergilenen tiyatrolardan zerrece etkilenecek değiliz. Siz kara bulutlardan örülü senaryolar yazsanız da biz aydınlık geleceğimize yürüyoruz. Küresel piyasalardaki olumsuzluklar da bizi yıldıramaz. Yine zorlukları geride bırakacak, milletimizi feraha çıkaracak olan bizleriz. Cumhur İttifakı olarak milletimize fayda, ülkemize katma değer sağlayacak adımlara birlikte imza atmayı sürdüreceğiz."" diye konuştu. Türkiye'nin son 20 yıldır karşılaştığı krizleri fırsata, sınamaları kazanca dönüştürme konusunda tecrübe sahibi olduğunu belirten Oktay, vesayetin ayak oyunlarından terör örgütlerinin saldırılarına, darbe girişimlerinden küresel ekonomik tuzaklara kadar nice engeli aşarak Türkiye'yi dünyada hak ettiği yere getirmek için çalıştıklarını söyledi. Oktay, Türkiye'nin geçmişten edindiği tecrübelerle bütçeyi, yatırım, istihdam, üretim, ihracat ve cari fazla hedefiyle Türkiye'yi büyütme esasına dayanan ekonomi politikasına uygun şekilde hazırladıklarını belirtti. Oktay, ""Her bütçemiz gibi 2023 teklifinde de bir yanda çalışanından işverenine, öğrencisinden emeklisine, esnafından çiftçisine tüm kesimleri koruyacak, diğer yandan da yatırımı, üretimi kesintisiz destekleyecek bir yaklaşımı esas aldık."" ifadelerini kullandı. Küresel ekonominin temel belirleyicisi konumundaki ürünler başta olmak üzere, emtia fiyatlarında keskin artışların yaşandığını anımsatan Oktay, işsizliğin küresel bir sorun olarak varlığını devam ettirdiğini, pek çok ülkede bütçe açıkları, enflasyon ve borçluluk oranlarının tarihi seviyelere ulaşmış durumda olduğunu aktardı. Pek çok yerde resesyon, yani ekonomik durgunluk ve daralma tartışmalarının yaşandığını vurgulayan Oktay, uluslararası kuruluşların Türkiye ile ilgili 2022 yılı büyüme tahminlerini yükselttiğini hatırlattı. Oktay, sözlerini şöyle sürdürdü: ""Biz ekonomi politikalarımızı insanımızın işini, aşını, geçimini birinci sıraya koyduğumuz bir yaklaşımla uygulamaktayız. Yeni hükümet sistemi döneminde de ülkemiz ekonomisi, arz güvenliğindeki kırılmalar ve salgın, küresel belirsizlik, çatışmalara ve savaşlara rağmen dirayetle yönetilmiştir. Bu dönemde ortalama yüzde 4,2 büyüme performansı gösteren ülkemizde istihdam edilen kişi sayısı 2017 yıl sonundaki toplam 28,2 milyon seviyesinden 2022 yılı Ekim ayı itibarıyla 31,6 milyon seviyesine ulaşmıştır. Salgının tüm dünyada büyük hasarlar verdiği, maalesef milyonlarca insanın öldüğü 2020 yılında dünya ekonomisi yüzde 3 daralırken, hatta Avro Bölgesi yüzde 6,1 oranında daralırken, Türkiye ekonomisi Cumhurbaşkanlığı Hükümet Sistemi çerçevesinde aldığı proaktif kararlarla yüzde 1,9 oranında büyümeyi başarabilmiştir. 2021 yılında yüzde 11,4 büyüme ile rekor bir seviyeye ulaşarak G20 ülkeleri arasında en hızlı büyüyen ülke olmayı da başarmıştır."" Türkiye'nin OECD ülkeleri arasında sanayi üretimini en hızlı artıran 5. ülke olduğuna işaret eden Oktay, bu dönemde Türkiye'nin turizmde de sürekli zirveyi zorladığını belirtti. Dünyanın borç seviyelerinde rekor kırarken Türkiye'nin AB tanımlı borç stokunu yüzde 39'da tutmayı başardığını kaydeden Oktay, ""AB üyesi ülkeler bile Maastricht Kriteri olan yüzde 60'ın üzerinde borçluluk oranına sahipken, Türkiye son dönemdeki küresel gelişmelere rağmen bu oranı düşük tutmayı başarmıştır."" diye konuştu. Aynı dönemde vatandaşların borçluluk oranlarının da hızla gerilediğine dikkati çeken Oktay, ""2017 yılında hane halkı borcunun milli gelire oranı yüzde 16,7 iken 2022 yılı ikinci çeyreği itibarıyla bu oran yüzde 12,2'ye gerilemiştir. Ülkemiz satın alma gücü paritesine göre milli gelirde 2021 yılında 2,95 trilyon dolara çıkmış ve dünyanın en büyük 11. ekonomisi olmuştur."" bilgisini verdi. Oktay, koşullar ne olursa olsun mali disiplinden taviz vermediklerini bildirerek, Ocak-Kasım 2022 döneminde bütçe açığının 20 milyar 449 milyon lira olarak gerçekleştiğini ifade etti. 2022 yıl sonu bütçe açığının milli gelire oranının, OVP ile tahmin edilen yüzde 3,4 seviyesinin oldukça altında gerçekleşeceğini öngördüklerini vurgulayan Oktay, şöyle devam etti: ""Bununla birlikte küresel ekonomi açısından öngörülen riskler, piyasa ihtiyaçları ve maliyet avantajları da dikkate alınarak borçlanma programı revize edilmiştir. Bu revizyon, borç geri ödemesi ve borçlanma takvimi arasındaki uyum dikkate alınarak yapılmıştır. Özellikle yatırım amaçlı projelere uygun koşullu dış finansman sağlanması ve geçtiğimiz yıllarda olduğu gibi önümüzdeki yılın başındaki ödemelerimiz için yeni yıla güçlü nakit rezervi girilmesi amaçlanmıştır. Yeni bütçemizle aksaklıkları azaltıp kazanımları artırarak daha müreffeh imkanları milletimize sunuyor olacağız. Hedefimiz ve uygulamalarımız, üreterek ekonomiyi canlı tutmak ve arz açığını kapatarak enflasyonu program dönemi sonunda kalıcı olarak düşürmek yönündedir. 2022 yılı başlangıç ödeneklerine göre, Tarım ve Orman Bakanlığı bütçesinin artış oranı yüzde 106,9 ve ek bütçe dahil ödeneklere göre ise yüzde 35,1'dir. 2023 yılında bütçemizden tarıma ayırdığımız kaynağı 142,9 milyar liraya çıkartıyoruz. 2023 yılı bütçesinde, 2022 yılı bütçesine göre mazot desteğini yüzde 282, gübre desteğini yüzde 140 oranında artırıyoruz. Tarım ürünlerindeki net dış ticaret fazlası 2021 yılında 7,2 milyar dolara, son 20 yılda ise toplam 87 milyar dolara ulaşmıştır. Ülkemiz tarım ürünleri dış ticaretinde net ihracatçı konumunu devam ettirmektedir. 125 milyon dolar saman ithal edilmesi olayı, böyle bir şey yok, nereden geldi size veriler."" Oktay, Türkiye'nin, küresel ve bölgesel sorunların çözümünde inisiyatif alan dış politikasıyla etrafında barış ve refah kuşağı kurulması için çalışmaya devam ettiğini dile getirdi. Cumhurbaşkanı Recep Tayyip Erdoğan'ın liderliğinde yürütülen akil, gerçekçi, girişimci, insani ve milli dış politikayla dünyadaki krizler karşısında Türkiye'nin küresel aktör olarak öne çıktığını vurgulayan Oktay, ""2002'de 163 olan yurt dışındaki temsilcilik sayımızı, yükselen diplomatik gücümüzle orantılı olarak 255'e çıkararak dünyanın en geniş temsil ağına sahip ilk 5 ülkesinden biri haline geldik."" değerlendirmesinde bulundu. Türkiye'nin Rusya-Ukrayna savaşının başlamasından sonra müzakereler yoluyla çatışmaları sona erdirmek için yoğun çaba gösterdiğini anımsatan Oktay, Türkiye'nin ara buluculuk girişimleri sonucunda imzalanan Ukrayna tahılının Karadeniz üzerinden uluslararası piyasalara ulaştıracak İstanbul Mutabakatı ile küresel bir gıda krizinin önüne geçildiğini söyledi. Oktay, her iki ülkeyle görüşmelerin devam ettiğini, önce ateşkesi, ardından da bölgede kalıcı barışı sağlamaya dönük umutlarını koruduklarını ifade etti. Suriye halkının içinde bulunduğu çatışma, insani kriz ve terör sarmalından kurtulması için de 10 yılı aşkın süredir çaba gösterdiklerini vurgulayan Oktay, şunları kaydetti: ""Terör örgütleri üzerinden Suriye krizinin ülkemize ihracı gayretleri, bizi bu meselede sahada fiilen var olmak mecburiyetiyle karşı karşıya bırakmıştır. Sınırlarımıza dayanan tehditleri yaptığımız harekatlarda güvenlik güçlerimizin gösterdiği kahramanlıkla başarıya ulaştırdık. Ülkemizi itibarsızlaştırmaya yönelik nice sinsi girişimi dik duruşumuzla ve tavizsiz mücadelemizle boşa çıkardık. Milletin kanını emen terör bataklığının kaynağı her neredeyse, orada bulup yerinde kurutacağız. Güvenlik güçlerimiz tarafından sınır ötesinde icra edilen terörle mücadele harekatlarını 'savaş' olarak nitelendirerek, terör örgütlerinin ekmeğine yağ sürülmesini de kesinlikle kabul etmiyoruz. PKK/YPG/PYD, FETÖ ve DEAŞ olmak üzere terörün her türlü biçim ve tezahürüyle mücadelemizi hem sahada hem masada sürdürüyoruz."" İnsani yardımlar ve göç yönetiminde Türkiye'nin dünyada örnek ülke konumunu sürdürdüğüne dikkati çeken Oktay, ""Bugüne kadar 525 binden fazla Suriyeli terörden arındırdığımız bölgelere geri döndü."" dedi. Cumhurbaşkanı Yardımcısı Fuat Oktay, sözlerini şöyle sürdürdü: ""Son bir yıl zarfında; Doğu Akdeniz ve Körfez'de aleyhimizde oluşturulan ittifakları bertaraf ederek bölge ülkeleri ve ülkemiz lehine kazan kazan işbirliğine dönüştürme yolunda ciddi adımlar attık, açılımlar yaptık. Bu çerçevede Suudi Arabistan, Birleşik Arap Emirlikleri ve İsrail ile ilişkilerimize olumlu anlamda ciddi bir ivme kazandırdık. Mısır ile de benzer çerçevede ilişkilerimiz olumlu bir atmosfere doğru ilerlemektedir. Biz, Doğu Akdeniz'de egemenlik haklarımızı savunup, deniz yetki alanlarımızı netleştirmeye çalışırken 'Libya'da ne işiniz var?' diye sorgulayanların bugün bizim normalleşme adımlarımızı anlamalarını beklemiyoruz. Fırat Kalkanı, Zeytin Dalı, Barış Pınarı dahil Suriye ve Irak sınırındaki terör kamplarına yaptığımız operasyonlara destek vermeyenler, Suriye'de bir terör devleti kurulmasını engellemeye yönelik mücadele kararlılığımızı sorgulayamazlar."" Muhalefetin, ""Arkamda Cumhurbaşkanı var."" diyebilen kimsenin olmadığı eleştirisine Oktay, ""Bugün dünyanın neresinde olursa olsun başına bir iş gelen, hastalanan ya da herhangi bir afette zarar gören her bir vatandaşımız güvenle ve gururla 'Arkamda devlet, Cumhurbaşkanımız var.' demektedir. Siz milletten kopuk olduğunuz için bunları göremiyorsunuz."" karşılığını verdi. Diyanet İşleri Başkanlığının, küçük yaşta evlilikle net ifadesinin olmadığı iddialarını da Oktay, ""Bugün cumaya giden ve hutbeyi dinleyen herkes Diyanet İşleri Başkanlığının erken yaşta çocukların evlendirilmesinin 'İslam dışı' olduğunu ifade ettiğine açıkça şahit olmuştur. Siz duymadıysanız, o sizin probleminiz."" diye yanıtladı. Bütçenin, Türkiye Yüzyılı'nın sıçrama zemini olacağına inandığını belirten Oktay, bu inançla insanların işini, aşını ve geleceğini güvence altına almaya devam edeceklerini vurguladı. Oktay, ""2023 bütçemiz ile ülkemizin bütünlüğü, milletimizin birliği ve devletimizin gücünü daha da perçinleyerek, Cumhur İttifakı olarak, Cumhuriyetimizin 100. yılında yeni yükseliş destanları yazacağız."" dedi. Cumhuriyetin 100. yılının bütçesiyle milletin istikbalinde yeni bir sayfa, aydınlık bir ufuk açıldığına dikkati çeken Oktay, ""Türkiye Yüzyılı'nda maziden aldığımız güçle atiye daha güçlü yürümeye, istiklalimize ve istikbalimize birlik, beraberlik, kardeşlik içinde sahip çıkmaya devam edeceğiz."" diyerek sözlerini tamamladı.",non-satiric
"Ülkenin birçok noktasında devam eden eylemler nedeniyle Cusco kentindeki Alejandro Velasco Astete Uluslararası Havalimanı uçuşlara geçici olarak kapatıldı. Göstericilerin hedefi olan havalimanının 12 Aralık'tan bu yana kapalı kalması sebebiyle 5 bin turistin çeşitli otellerdeki bekleyişi sürüyor. Peru'nun en önemli antik turizm kenti Machu Picchu'yu ziyaret eden binlerce turistin de yollarda kurulan barikatlar ve sokağa çıkma yasağı nedeniyle havalimanına gidemediği belirtiliyor. Öte yandan Machu Picchu belediyesinin yarın dört helikopterle turizm bölgesinden yabancıları tahliye operasyonu yapacağı kaydedildi. Yerel kanal N'ye konuşan İspanyol bir turist, yetkililere seslenerek, ""Arjantin'e gidebilmemiz için bizleri bir uçağa bindirmelerini talep ediyoruz."" ifadesini kullandı. Peru Sağlık Bakanlığından yapılan açıklamada, ülkenin çeşitli kentlerinde devam eden protestolarda 20 kişinin hayatını kaybettiği, 63 kişinin ise hastanelerde tedavi altına alındığı bildirildi. Ülke basınında çıkan haberlerde ise yaralı sayısının 500'ü geçtiği ve 150'den fazla göstericinin de gözaltına alındığı belirtildi. Yeni Cumhurbaşkanı Dina Boluarte'nin seçimlerin Aralık 2023'te yapılması önerisi Kongrede yapılan oylamada reddedildi. Protestolardaki ölümler nedeniyle, 6 gün önce yemin eden kültür ve eğitim bakanları görevlerinden istifa ettiklerini duyurdu. Eğitim Bakanı Patricia Correa, Boluarte'ye hitaben yazdığı istifa mektubunda, tüm Perulu öğrencilerin demokratik ve kurumsal çerçeveler içinde eğitim hakkını garanti altına almak için bu göreve geldiğini hatırlattı. Correa mektubunda, ""Ülkemiz demokratik inançlar, düzene saygı ve aynı zamanda son birkaç saat içinde ne yazık ki ihlal edilen her bir Peru vatandaşının fiziksel bütünlüğü ve yaşamını tehdit eden büyük çaplı siyasi krizle karşı karşıyadır. Eğitim Bakanlığı görevimden geri dönülemez şekilde istifa ediyorum."" ifadesini kullandı. Kültür Bakanı Jair Perez de Cumhurbaşkanı'na sunduğu istifa mektubunda, protestolardaki ölümlere dikkati çekerek, şunları kaydetti: ""Ülkede meydana gelen talihsiz olaylar, telafisi mümkün olmayan kardeşlerimin kaybı, hükümetinizdeki kalıcılığımı sürdüremez kılıyor. Kültür Bakanlığı görevimden geri dönülemez şekilde istifamı sunarım."" Protestocular, Boluarte'nin istifasını, gözaltında bulunan Castillo'nun bırakılmasını, Kongre'nin kapatılmasını ve seçim takviminin bir an önce belirlenmesini talep ediyor. Eski Peru Cumhurbaşkanı Castillo, hükümeti devirmekle suçladığı Kongre tarafından ""kalıcı ahlaki yetersizlik"" suçlamasıyla görevinden azledilmişti. Castillo'nun görevinden alınması yönündeki karar, 7 Aralık'taki genel kurul toplantısında 6 aleyhte, 10 çekimser oya karşı 101 lehte oyla kabul edilmişti. Kongrede Castillo'nun görevden azledilmesi kararına gerekçe olarak ""kamu fonksiyonlarını gasbetmeye, devlet yetkilerinin işleyişini engellemeye ve anayasal düzeni ihlal etmeye çalışmak"" gösterilmişti. Pedro Castillo, Kongreyi feshetme ve ulusal acil durum hükümeti kurma kararının ardından gözaltına alınmıştı. Cumhurbaşkanı Yardımcısı Boluarte, Castillo'nun görevinden alınmasının ardından ülkenin yeni cumhurbaşkanı olarak 8 Aralık'ta yemin etmişti. Boluarte, 11 Aralık'taki açıklamasında, bu siyasi çatışmanın ülke için sağlıklı olmadığına dikkati çekerek ""Birkaç gün içinde Kongreye erken seçim önerisini getireceğim. Cumhurbaşkanı olarak görevim çoğunluğun iradesine uymaktır."" ifadesini kullanmıştı. Hükümet, şiddet olayları ve protestolar nedeniyle 14 Aralık'ta ülke genelinde 30 günlüğüne OHAL ilan etmişti. Boluarte ise istifa etmesi için kendisini günlerdir protesto eden göstericilere 14 Aralık'ta diyalog çağrısında bulunmuştu. Birleşmiş Milletler (BM), 12 Aralık'taki açıklamasında, Peru'da devam eden hükümet karşıtı protestolarda şiddetin arttığını ve durumun daha da kötüye gidebileceğinden endişe duyduğunu bildirmişti.",non-satiric
"Erzurum'da sabah saatlerinde başlayan kar, park ve bahçeleri beyaz örtüyle kapladı. Bazı vatandaşlar araçları ve iş yerlerinin önünde biriken karları temizledi. Hava sıcaklığının gece sıfırın altında 2 derece ölçüldüğü kentte, yollarda buzlanma oluştu. Palandöken Kayak Merkezi'nde kar kalınlığı 17 santimetre ölçüldü. Kars'ta aralıklarla devam eden kar, yüksek kesimlerde etkisini arttırıyor. Sis nedeniyle görüş mesafesi düşerken, soğuk hava nedeniyle de bitkiler, ağaçlar kırağı kapladı. Sarıkamış'ta da sarıçam ormanları karla beyaza büründü, bitki ve ağaçlarda kırağı oluştu, bazı dereler buzla kaplandı. İlçe sakinlerinden Süleyman Koç, karın aralıklarla etkisini gösterdiğini belirterek, ""Kış bu yıl geç geldi. Kar yağışı devam ediyor. İnşallah bereketli güzel bir sezon geçiririz."" dedi. Yüksek kesimlerinde yer yer sisin etkili olduğu Ardahan'da ise kısa süreli yağan kar etrafı beyaza bürüdü.",non-satiric
"Türkiye Cumhuriyet Merkez Bankası (TCMB) tarafından Ekim 2022 dönemine ait özel sektörün yurt dışından sağladığı kredi borcu gelişmeleri yayımlandı. Buna göre, ekim ayında özel sektörün yurt dışından sağladığı toplam kredi borcu 2021 sonuna kıyasla 7,5 milyar dolar azalarak 160,9 milyar dolara geriledi. Bu dönemde, özel sektörün yurt dışından sağladığı uzun vadeli kredi borcu 8,3 milyar dolar düşüşle 152,7 milyar dolar, kısa vadeli kredi borcu (ticari krediler hariç) ise 779 milyon dolar artarak 8,2 milyar dolar düzeyinde gerçekleşti. Bankaların uzun vadeli kredi biçimindeki borçlanmaları ekimde 2021 sonuna göre 4,2 milyar dolar azalırken, tahvil ihracı borçlanmaları da 5,1 milyar dolar düşüşle 14,9 milyar dolar oldu. Aynı dönemde, bankacılık dışı finansal kuruluşların kredi biçimindeki borçlanmaları 147 milyon dolar azalırken, tahvil stoku da 42 milyon dolar artışla 1,9 milyar dolar seviyesinde gerçekleşti. Bu dönemde finansal olmayan kuruluşların kredi biçimindeki borçlanmaları 1,3 milyar dolar artarken, tahvil stoku da 180 milyon dolar yükselişle 10,2 milyar dolara ulaştı. Bankaların kısa vadeli kredi biçimindeki borçlanmaları, ekimde 2021 sonuna göre 501 milyon dolar artışla 5,2 milyar dolara, finansal olmayan kuruluşların kredi biçimindeki borçlanmaları 628 milyon dolar yükselişle 1,5 milyar dolara çıktı. Uzun vadeli kredi borcunun alacaklıya göre dağılımı incelendiğinde, tahvil hariç özel alacaklılara olan borçlar ekimde 2021 sonuna kıyasla 1,2 milyar dolar azalarak 105,8 milyar dolara indi. Aynı dönemde tahvil hariç özel alacaklılara olan kısa vadeli borç 899 milyon dolar artışla 8 milyar dolara çıktı. Uzun vadeli kredi borcunun yüzde 64,8'i dolar, yüzde 31,8'i avro, yüzde 1,7'si Türk lirası ve yüzde 1,7'si ise diğer döviz cinslerinden oluştu. Kısa vadeli kredi borcunun ise yüzde 41,6'sı dolar, yüzde 38'i avro, yüzde 18,4'ü Türk lirası ve yüzde 2'si diğer döviz cinsleri ile gerçekleştirildi. Öte yandan uzun vadeli toplam kredi borcunun yüzde 36'sını finansal kuruluşlar, yüzde 64'ünü finansal olmayan kuruluşlar gerçekleştirdi. Kısa vadeli toplam kredi borcunun yüzde 76,2'i finansal kuruluşlar, yüzde 23,8'i finansal olmayan kuruluşların borçlarından oluştu. Özel sektörün yurt dışından sağladığı toplam kredi borcu, ekim sonu itibarıyla kalan vadeye göre incelendiğinde, 1 yıl içinde gerçekleştirilecek olan anapara geri ödemelerinin toplam 40,4 milyar dolar düzeyinde olduğu hesaplandı.",non-satiric
"Hazine ve Maliye Bakanlığının (Gelir İdaresi Başkanlığı), Gelir Vergisi Genel Tebliği (Seri No: 322) ve Gelir Vergisi Genel Tebliği (Seri No: 323), Resmi Gazete'nin mükerrer sayısında yayımlandı. Tebliğler yeni yılda yürürlüğe girecek. Buna göre, Gelir Vergisi Kanununda yer alan indirim, istisna ve muafiyetlere ilişkin tutarlar ile basit usulde vergilendirmeye ilişkin had ve tutarlar yeniden belirlendi.  Gelir vergisinde yer alan çok sayıda istisna ve indirim tutarı da mükelleflerin lehine olacak şekilde artırıldı. Bu kapsamda, kira gelirlerindeki 9 bin 500 lira olan istisna tutarı, 21 bin liraya çıkarıldı. Böylece 2023 yılında elde edilen kira gelirlerinin 21 bin lirası vergiden istisna olacak. Kira gelirinin 21 bin lirayı aşmaması halinde beyanname verilmeyecek. Değer artış kazançlarındaki 25 bin lira istisna tutarı, 55 bin lira olarak belirlendi. Örneğin, sahip olunan gayrimenkullerin iktisap tarihinden itibaren 5 yıldan önce satılması halinde, bu satış nedeniyle elde edilen kazançlar değer artış kazancı olarak vergilendiriliyor. 2023 yılında elde edilen değer artış kazancının 55 bin lirayı aşması halinde, beyanname verilecek ancak 55 bin lira istisna tutarı beyan edilen gelirden düşülecek. Arızi kazançlardaki 58 bin lira istisna tutarı, 129 bin liraya çıkarıldı. Örneğin, arızi olarak yapılan bir danışmanlık hizmetinden 2023 yılında elde edilen ve istisna tutarı olan 129 bin lirayı geçmeyen kazançlar vergilendirilmeyecek. Tevkifata ve istisnaya konu olmayan menkul ve gayrimenkul sermaye iratlarına ilişkin beyanname verme sınırı da 3 bin 800 liradan, 8 bin 400 liraya çıktı. Gelir Vergisi Kanununa göre kural olarak menkul ve gayrimenkul sermaye iratlarında tevkifat uygulaması bulunuyor. Ancak bazı hallerde örneğin basit usule tabi mükelleflere kiralanan iş yerlerinden elde edilen kira gelirlerinde tevkifat yapılmıyor. 2023 yılında elde edilen ve tevkifat ve istisnaya konu olmayan bu gelirlerin 8 bin 400 lirayı aşmaması halinde beyanname verilmeyecek. Gelir ve kurumlar vergisi mükelleflerinin işletmelerinde kullanılan binek otomobillerin kiralık olması durumunda ödenen aylık kira tutarı ile işletmeye kayıtlı binek otomobillerinin amortisman yoluyla gider yazılabilecek iktisap bedeli ile ilgili indirim tutarları da yükseltildi. Bu çerçevede, binek otomobiller için ödenen aylık kira gideri 8 bin liradan 17 bin liraya, amortisman yoluyla gider yazılabilecek iktisap bedeli sınırı da 430 bin liradan 950 bin liraya çıkarıldı. Gelir Vergisi Kanununda ücret geliri elde edenler ile serbest meslek kazancı elde eden engelli vatandaşların gelirlerinin bir kısmı engellilik indirimi yoluyla vergi dışı bırakılmıştı. Engelli vatandaşların engellilik derecesine göre belirlenen aylık indirim tutarları da yükseltildi. Örneğin, 2023 yılında ücret geliri elde eden I. Derece Engelli bir ücretlinin, aylık ücret matrahından 4 bin 400 lira, yıllık ise 52 bin 800 lira indirim yapılacak. Yapılan düzenlemelerle vergiden muaf esnaflığın kapsamı genişletilmiş ve evlerde imal ettiği ürünleri internet ve benzeri platformlarda satanlar da muafiyet kapsamına alınmıştı. Muafiyet limiti olan 320 bin lira, 700 bin liraya çıkarıldı. 2023 yılında evlerde üretilerek satılan ürünlerin satışından 700 bin liraya kadar elde edilen gelirler, muafiyet kapsamında olacak. Basit usule tabi mükelleflerin kira ve kazanç istisnası hadleri de önemli ölçüde yükseltildi. Taksici, dolmuşçu, servis işleticisi, berber, terzi, bakkal, manav, kasap ve benzeri esnaf şartları dahilinde basit usule tabi bulunuyor. Düzenleme ile bu kapsamdaki esnafın kazançları, 2021 yılından itibaren gelir vergisinden istisna edilmişti. Gelir Vergisi Kanununda basit usule tabi olma şartları ile ilgili özel düzenlemeler bulunuyor. Basit usule tabi olmak için her yıl yeniden belirlenen kira tutarları, yıllık alım, satım ve iş hasılatı gibi bazı had ve tutarların aşılmaması gerekiyor. Bu kapsamda 2023 yılında elde edilecek gelirler için bu hadler de artırıldı Uyumlu mükelleflere vergi indiriminde yer alan limit güncellendi. Gelir ve kurumlar vergisi mükelleflerinden beyannamelerini zamanında veren ve vergilerini ödeyen uyumlu mükellefler, 5 puanlık vergi indiriminden faydalandırılıyor. Vergi indirimi yapılabilecek tutarın üst limiti de 2 milyon liradan, 4,4 milyon liraya çıkarılarak, mükelleflere sağlanan teşvikte artış yapıldı. Telif haklarından elde edilen kazançlara uygulanan istisna tutarı da yükseltildi. Müellif, mütercim, heykeltıraş, hattat, ressam, bestekar, bilgisayar programcısı ve mucitlerin ve bunların kanuni mirasçılarının şiir, hikaye, roman, makale, bilimsel araştırma ve incelemeleri, bilgisayar yazılımı, röportaj, karikatür, fotoğraf, film, video band, radyo ve televizyon senaryo ve oyunu gibi eserlerinden elde ettikleri kazançları, belirli bir tutarı aşmaması halinde gelir vergisinden istisna tutuluyor. Bu kazançlarla ilgili 880 bin lira olan istisna tutarı, 2023 yılında elde edilecek gelirler için 1 milyon 900 bin liraya çıkarıldı. Sosyal medyada içerik üreten ve mobil uygulama geliştirenlerin elde ettikleri kazançların 2022 yılı için 880 bin lirası gelir vergisinden istisnayken, bu tutar 2023 yılındaki gelirler için 1 milyon 900 bin liraya çıktı. Bu tutarlar aşılmıyorsa beyanname verilmeyecek. Hazine ve Maliye Bakanı Nureddin Nebati, 2023 yılında uygulanacak gelir vergisi tarifesinin dilimlerinde artış yapıldığını da açıklamıştı. İlk gelir dilimi 70 bin liradan başlayan yeni tarifeye göre ücretliler başta olmak üzere tüm gelir vergisi mükellefleri daha geç üst dilimlerden vergi ödeyecek. Asgari ücrette meydana gelen artış da gelir vergisi istisnasına yansıdı ve ücretlilerin ödeyeceği vergiyi azalttı. Ücret istisnalarında yer alan maktu tutarlar da önemli ölçüde arttı. Ücret olarak ödenen yemek ve yol paralarının istisna kapsamındaki tutarları, bu yıl temmuz ayında artırılmıştı. Son yapılan düzenlemeyle nakit olarak yapılan yemek bedeli ödemeleri de istisna kapsamına alındı. İstisna tutarlarının artırılmasıyla da 51 lira olan yemek parası, 110 liraya, 25,5 lira olan yol parası da 56 liraya çıkarıldı. Böylece, aylık 2 bin 860 lira yemek parası, 1456 lira yol parası ödemeleri vergiden istisna edildi. İşverenlerce kadın hizmet erbabına her bir çocuk için brüt asgari ücretin yüzde 50'sine kadar yapılan kreş yardımı ödemelerindeki istisna tutarı da aylık 3 bin 235,50 liradan 5 bin 4 liraya çıkarıldı.  Çalışanlara mevcut maaşlarına ilave olarak yapılan yemek, yol ve kreş yardımı ödemelerindeki istisna tutarlarının arttırılması sonucunda, bu ödemelerin tamamını alanlar açısından aylık 9 bin 320 liralık ücretleri vergi dışı bırakılmış oldu.​​​​​​​",non-satiric
"Milli Savunma Bakanlığından yapılan açıklamaya göre, Hatice Günar, zorlu kış şartlarında görev yapan Mehmetçiğe 150 bere ve boyunluk hediye etmek istediğini belirterek, Bakanlık yetkililerine ulaştı. Evinde ziyaret edilen Günar'dan teslim alınan bere ve boyunluklar, Erzurum Kargapazarı'ndaki Hava Radar Kıta Komutanlığında görev yapan Mehmetçiğe gönderildi. Bölgede zor hava koşullarında görev yapan askerler de video çekerek, ""Hatice Teyzem, gönderdiğin hediyeler elimize ulaştı. Çok teşekkür ediyoruz. Allah hayırlı uzun ömürler versin. Ellerinden öperiz."" ifadeleriyle Günar'a teşekkürlerini iletti.",non-satiric
"Güler, AA muhabirine, Ordu'da inşa edilecek dünyanın en büyük dalga enerjisi santraline ilişkin değerlendirmelerde bulundu. Ordu'nun enerji ve gıda alanında kendine yeten bir şehir olması için yürüttükleri çalışmalara değinen Güler, ""2007 yılında Adapazarı Karasu'da deniz dalgalarından elektrik enerjisi üretmiştik ve onlarla ufak bir uygulama olarak ampulleri yakmıştık. O bir ilkti ama şimdi endüstriyel amaçlı olarak ilk defa Türkiye'de önemli bir adım atıyoruz. O da deniz dalgalarından gerçek anlamda ihtiyacı karşılayabilecek santraller kurmak."" diye konuştu. Güler, deniz dalgalarından enerji üretimi konusunda yaklaşık 3,5 yıldır çalışmalar yürüttüklerini ve bu alanda benzer çalışmalar yapan Eco Wave Power (EWP) firmasıyla bağlantıya geçtiklerini anlattı. İsrailli Eco Wave Power ile Ordu'da 9 yerde ölçüm yaptıklarını ve 77 megavatlık potansiyel tespit ettiklerini belirten Güler, ilk etapta 4 megavatlık pilot bir tesis için anlaşma yaptıklarını ve ""yap-sahiplen-işlet-devret"" modeliyle kurulacak pilot tesisten sonra firma ile 73 megavatlık kısmın nasıl inşa edileceği konusunu ayrıca görüşeceklerini dile getirdi. Kıyıya bağlantılı şekilde inşa edilecek santralin maliyetinin yaklaşık 150 milyon dolar olduğunu kaydeden Güler, santralin inşa sürecine yönelik şu bilgileri paylaştı: ""Burada hem bizim kendi çalışmalarımız var hem de beraber yaptığımız çalışmalar var. Deniz dalgaları kullanılmayan bir potansiyeldi. Bununla ilgili ilk ciddi adımı attık ve bu yıl içinde son görüşmelerimizi yapacağız. Sonra tabiri caizse kazmayı vuracağız. Santralin inşası için baharda çalışmaları somut olarak ortaya çıkaracağımızı düşünüyoruz. Zaten şu anda diğer çalışmaları oluşturuyoruz. Fizibilite ile birlikte detay çalışmaları olacak. Bundan sonraki kısmında uygulamaya geçeceğiz."" Güler, yapısı itibarıyla modüler olan santralin mekanik ve elektromekanik uygulamalarının tamamlanmasının ardından 1 yıl içinde devreye alınabileceğine işaret ederek, ""Mühim olan başlanması, bunun ilk olması."" dedi. Deniz dalgası enerjisi santralinin Türkiye'de ilk defa inşa edilecek olması nedeniyle yasal düzenlemelere ihtiyaç duyulduğuna dikkati çeken Güler, ""Çalışmaların fiziki olarak ortaya çıkması bir yana bunların bir de regülasyonu var. Yani bunların uygulanmasıyla ilgili Enerji Bakanlığının, Enerji Piyasası Düzenleme Kurumunun yapacağı düzenlemeler var."" diye konuştu. Güler, ayrıca kentte faaliyete aldıkları tesislerle Türkiye'nin enerji politikasına katkıda bulunduklarını vurgulayarak, deniz dalgası santrallerine ilişkin yasal zeminin şekillenmesi konusuna destek olacaklarını ifade etti. Dalga enerjisinin yenilenebilir ve çevre dostu olduğuna işaret eden Güler, Türkiye'nin üç tarafının denizlerle çevrili olması nedeniyle bu alanda avantajlı durumda olduğunu söyledi. Güler, dalga enerjisinden elektrik üretilmesi projesini denizlerin yanı sıra akarsularda da deneyebileceklerini belirterek, ""Bu da ayrı bir çalışma. Onun için bu sadece denize özgü değil. Teorik olarak dalga olan her yerde santral yapmamız mümkün."" değerlendirmesinde bulundu. Proje, Türkiye'nin şebekeye bağlı ilk dalga enerjisi santrali ve tamamlandığında dünyanın en büyük dalga enerjisi santrali olacak. İsrail Büyükelçiliğinin Twitter hesabından 15 Aralık'ta yapılan paylaşımda, EWP ile Ordu Belediyesinin iştiraki OREN Ordu Enerji arasında kentte 77 megavatlık enerji santralinin kurulması için anlaşma imzalandığı duyuruldu. Paylaşımda, Türkiye'de ilk olacak santrale yönelik ""Tesis tamamladığında, dünyanın en büyük dalga enerjisi santrali olacak."" ifadeleri kullanıldı. EWP'den yapılan açıklamada ise santralin Türkiye ve İsrail arasında ilişkilerin yeniden güçlendirilmesine yönelik çabayı yansıttığının altı çizilerek, santralin inşası, faaliyete alınması ve santralde üretilen elektriğin satılmasından EWP'nin sorumlu olacağı aktarıldı.",non-satiric
"ABD ve Kanada Dışişleri Bakanlığı, İran’daki olaylara ilişkin ortak yazılı açıklama yaptı. Açıklamada, “Kanada ve ABD, İran İslam Cumhuriyeti'nin barışçıl protestoculara yönelik şiddet eylemlerini ve İran halkına yönelik devam eden baskısını kınama konusunda bir araya geldi. İran'ın kadınlara yönelik yaygın baskısını ve devlet destekli şiddetini kınıyoruz.” ifadesi yer aldı. Bunların uzun süredir iki ülkenin ortak endişeleri olduğu kaydedilen açıklamada, İran makamlarının Mahsa Amini'nin ölümünün ardından İran halkına yönelik şiddeti yoğunlaştırmasına dünyanın her köşesinden sonuç odaklı yanıtlar verilmesi gerektiği vurgulandı. Açıklamada, ""Bugün, İran halkının insan haklarını ve temel özgürlüklerini inkar etmeyi amaçlayan acımasız baskının bir parçası olarak işlenenler de dahil olmak üzere insan hakları ihlalleriyle bağlantılı İranlı yetkililere karşı koordineli yaptırımlar uyguladık.” ifadesi kullanıldı. Açıklamada, İran halkına karşı insan hakları ihlallerinin faillerine bedel ödetmenin farklı yollarını bulmaya kararlı oldukları kaydedildi. ABD Hazine Bakanlığı, Kirmanşah Kolluk Kuvvetleri Komutanı Ali Akbar Cavidian, Reza Şah Hapishanesi Müdürü Karim Azizi Sistan ve Beluçistan vilayetleri Ahlak Polisi Müdürü Ebrahim Koçakzai, Buşehr Hapishanesi Müdürü Mohammed Reza Ostad’ı yaptırım listesine eklediklerini açıkladı. Dışişleri Bakanlığı ise ayrıca 13 İranlı yetkiliye ABD’ye giriş yasağı getirdiklerini duyurdu.",non-satiric
"Arabam.com Konyaspor Teknik Direktörü İlhan Palut, önümüzdeki sezon da Avrupa'da boy göstermek istediklerini söyledi.  Palut, Dünya Kupası nedeniyle Spor Toto Süper Lig'e verilen arada takımının Antalya'da yaptığı kampta, AA muhabirinin sorularını yanıtladı. Sezon başında Avrupa'da çok acı bir tecrübe yaşadıklarını hatırlatan Palut, ""Bazen futbolda olumlu şeyleri görürsünüz ve öğrenirsiniz. Bazen de o kadar olumsuzu görürsünüz ki 'sakın bir daha böyle bir şey yapmayayım' dersiniz. Bizimki ikincisi oldu. Sadece futbol değil, başka organizasyon eksiklerini de katarsak Vaduz maçları için bunlardan dersimizi çıkardık."" dedi. Süper Lig'in bu sezon çok ciddi bir zirve mücadelesine sahne olduğunu vurgulayan Palut, şöyle devam etti: ""Geçen sene Trabzonspor'un büyük bir dominasyonu vardı. Arkasından bizim tam ortak olamadığımız ama rahatsız etmeye çalıştığımız bir yarış vardı. Son düzlükte Fenerbahçe'nin ikincilik yarışına dahil olduğu, temposunu artırıp İsmail hocayla bizi geçtiği bir zirve yarışı vardı. Bu sene öyle değil, çok takım konumlanıyor. Biz bir kere üst gruba yapışmak istiyoruz. 4 doğal şampiyonluk adayının yanı sıra Başakşehir, Adana Demirspor, biz oradayız ve Kayserispor, Çağdaş hocayla beraber zorluyor. Böyle bir grup var ve biz bu gruptan aşağı doğru kopmak asla istemiyoruz. Burada tutunmak istiyoruz ve son düzlüğe girince alabileceğimiz en iyi dereceyi almak istiyoruz."" Gelecek sezon için hedeflerini paylaşan Palut, ""İnşallah bir daha Avrupa'ya gideriz. Türkiye Kupası yoluyla olur, belki ligdeki sıralamamızla olur. Tabii ki bunu isterim. Ve eğer bunu tekrar başarırsak çok büyük bir istikrar olacak ve bu sefer Avrupa'daki bir önceki negatif durumumuzdan ders alarak inşallah daha iyi performans gösteririz."" diye konuştu. Antalya kampının çok iyi geçtiğini ve ligde iyi bir konumda olduklarını belirten Palut, şampiyonluk ifadesini kullanmanın şu anda doğru olmadığını dile getirdi. Aradan önce son süreçte önemli puanlar yitirdiklerini aktaran Palut, ""2 puan ortalamasını tutturup, 28 puanı yakalasak şu anda başka bir şey konuşuyorduk. Bir gün zirve neden olmasın diyebilirim ama biz şampiyon olacağız diye ortaya çıkmak doğru değil. Şu anda şampiyon olacağız diyebilme seviyesinde değiliz. Büyük bir ekstra olur."" değerlendirmesinde bulundu. Dünya Kupası'nın kendileri için bir referans olduğunu da anlatan Palut, şunları aktardı: ""Çok kaliteli kadroların, marketing değeri çok yüksek oyunculardan oluşan milli takımların bile kompakt sistemler, temaslı oyun, mücadele gücü, disipline bağlılık noktasında iyi performans gösteren takımlar karşısında başaramadığını görebiliyoruz. Bizim de burada Konyaspor gibi takımların tutunabileceği tek dal aslında bu kompakt takım oyunu. Çok tekrar ve sürekli günlük performansların yukarıda olmasını sağlayabilmek. Bu kolay bir şey mi, evet değil. Sahada bir oyuncum 80. dakikada alır 2 kişiyi geçer, ya da frikikten atar beklentiye giremezsiniz. Bu, çok fazla iyimserlik olur. Biz de ortaya koyduğumuz prensipleri sürdürerek, geliştirerek, üzerine giderek, oyuncularımız ve kendimizi devamlı konsantre tutarak başarabildiğimizin en iyisini başarmak istiyoruz."" Lige çok iyi başladıklarını ve zaman zaman liderlik pozisyonuna da geldiklerini hatırlatan Palut, şöyle devam etti: ""Puansal anlamda, sıralama anlamında bizim için kabul edilebilir bir ilk periyottu. Oyunun içeriğine bakınca savunma ve hücum anlamında ikiye ayırmak isterim. Savunma anlamında zaten ligin hali hazırda en az gol yiyen takımıyız ki bir iki golü kendi standartlarımızın dışında çok basit yedik. Onları da çıkarırsak çok iyi bir savunma performansında olduğumuzu söyleyebilirim ama ofansif olarak üretmekte, skor bulmakta, coşkulu oynamakta, pozisyona girmekte istediğimiz kıvamda değildik. Bu arada da o noktalarda tekrar dokunuşlar yaparak istediğimiz seviyeye getirmeye çalışıyoruz. Yeni setler ekleyebiliriz, var olan setleri çok tekrarla pekiştirebiliriz. Bunun dışında bireysel oyuncu performansları ofansif noktada son derece önemli. Tekrar bunlara dokunup, yukarı çekip takımımızın ofansif istatistiğini yukarılara çekebiliriz."" İlhan Palut, rakip ceza sahasına rahat girdiklerini ama net pozisyon ve sonuçlandırmada problem yaşadıklarını ifade etti. Ofansif anlamda yükü paylaşamadıklarının altını çizen Palut, ""Rakip ceza sahasında topla buluşma oranında gayet kabul edilebilir durumdayız. Topu oraya getiriyoruz ama bir şekilde orada çok net pozisyona girme ve bunu tamamlama adına sıkıntılar yaşıyoruz. Saha içine döndüğümüz zaman ofansif anlamda yükü paylaşamama oldu. Bazı oyuncuların üzerine çok yük bindi. Bazı oyuncular gerekli performansa ulaşamadı. Ama Rahmanovic gittikten sonra Çekici elimizdeki tek ofansif orta sahaydı. Onu da uzun süre kullanamadık ve bir şekilde topa sahip olan ama bunu net pozisyona dönüştürmekte zorluk çeken bir takım görüntüsünü yaşadık. Şimdi sakat oyuncularımız düzeldi. Çekici ve Muhammed yavaş yavaş takıma dönüyor. Şans verdiğimiz oyuncuların da var olan formlarını daha yukarı çekerek kısırlıktan kurtulmak istiyoruz."" değerlendirmesinde bulundu. İlhan Palut, rakip takımların eskisine göre Konyaspor'a karşı savunmada daha dikkatli olduğunu söyledi. Her takım ve antrenörün, her türlü savunma prensibini uygulamakta özgür olduğunu belirten Palut, ""İlk zamanlardaki Konyaspor'a karşı savunma konsantrasyonu, savunmaya yapılan hat ve özellikle bugün Konya'da oynanan maçlarda rakiplerin savunma duruşları artık farklı. Bunu sebep olarak öne süremem ama evet daha kalabalık savunmaları da aşma adına çalışmalar yapıyoruz. Rakibin pozisyon alması, oyuncuların bireysel performansı, tekniği, aldıkları sorumluluklar, ortaya koydukları kalite son derece önemli. Biz aslında bu son saydığım parametreyi yükseltmek istiyoruz. Oyuncularımla çalışmalarda buna bugüne kadar iyi reaksiyon verdiler. İnşallah maçlara da yansır."" ifadelerini kullandı. Yabancı oyuncu kuralına ilişkin görüşlerini aktaran Palut, şunları söyledi: ""Benim Türk oyuncu oynatma konusunda bir sıkıntım yok. Takımımda çok iyi oyuncular var. Ben 3 Türk'ü oynatabilecek durumdayım. Ben sadece karar vericilerden şunu istiyorum. Kaç yabancıya izin verirler bilmiyorum ama İlhan Palut olarak fikrim diyelim 14 yabancı 12 Türk oyuncum var. Tamam 14+12. Artık gerisini bana bıraksınlar, karışmasınlar artık bana. 26 tane Konyaspor futbolcusu göreceğim karşımda. Hangi maç hangi strateji için kim gerekiyorsa ben ona şans vereceğim. Ya da bir maç kulübemdeki 5 yabancı mı oyuna almam gerekecek. Maç benden onu isteyecek, bana orada futboldan başka bir şey düşündürmesinler. Bana matematik yaptırmasınlar. Zaten bizim 'nasılsa bu rahatlıkla 14 yabancım var, bırak Türk oyuncuları 14 yabancıyla döndürürüm kadromu' diyecek halimiz yok. Oradaki her oyuncuya dokunmam, onlara umut vermem, kullanmam, motive etmem gerekiyor. Bıraksınlar biz o 26 kişilik kadroyu kendi doğru ve yanlışlarımızla döndürelim."" İlhan Palut, şu anda transfer çalışmalarının olmadığını dile getirdi. Transferde adı geçen Bryan Teixeira'yı tanımadığını vurgulayan Palut, ""Şu anda transfer çalışmamız yok. İlk periyotta bazı eksiklerimiz vardı ama şu an birçok oyuncumuz form tuttu ve herkes iyi durumda. Ben transfer istemiyorum. Neden bu oyunculardan faydalanabilecekken kulübüme bu ekonomik şartlarda ekstra bir külfet getireyim. Aslında ilk durduğum yer burası."" ifadelerini kullandı. ""İnşallah transfere ihtiyacımız olmaz."" diyen Palut, ""Ama günün sonunda hala bazı noktaları çözemiyor isek, bazı özel mevkiler vardır ki o mevkileri ikinci pozisyonu olan oyuncularla dolduramazsınız direkt oranın oyuncusudur. Santrfor, 10 numara ya da kanat oyuncusu gibi. Burada yönetimle konuşup 'evet olmuyor bu oyunculara gerçekten ihtiyacımız var, buralara katkıda bulunmamız lazım' dersek ki inşallah tekrar demeyiz diyorum bir 10 numara ve bir kanat oyuncusu alabiliriz. İnşallah oyuncularım 'hocam sen bir 10 numara, bir kanat demiştin ama bak biz nasıl performans gösteriyoruz sen bu işten vazgeç' der. İnşallah bana bunu dedirtirler, ben bu konuda yanılmaya dünden razıyım."" diyerek sözlerini tamamladı.",non-satiric
"Ceza Muhakemesi Kanunu (CMK) gereğince soruşturma ve kovuşturma makamlarının talebi üzerine görevlendirilen müdafi veya vekillere yapılacak ödemelere ilişkin 2023 yılı ücret tarifesi, Resmi Gazete'de yayımlandı. Tarife kapsamında, ücretlerde yüzde 122,93 oranında artış yapıldı. Adalet Bakanı Bekir Bozdağ ile Hazine ve Maliye Bakanı Nureddin Nebati imzasıyla yayımlanan tarifeye göre, CMK gereğince yapılan hukuki yardımlara yönelik işlemlerde müdafi ve vekillere, soruşturma evresinde takip edilen işler için 1447, sulh ceza hakimliklerinde takip edilen işler için 2 bin 254, asliye ceza mahkemeleri ile çocuk mahkemelerinde takip edilen davalar için 2 bin 481, seri muhakeme usulü uyarınca takip edilen işler için 1036, ağır ceza mahkemeleri ile çocuk ağır ceza mahkemelerinde takip edilen davalar için ise 4 bin 451 lira ödenecek. Ayrıca görevlendirilen müdafi ve vekiller, icra ceza ve fikri ve sınai haklar ceza mahkemesi gibi mahkemeler ile infaz hakimliklerinde takip edilen davalar için 2 bin 481, bölge adliye mahkemelerinde görülen duruşmalı davalar için 4 bin 451 ve Yargıtay'da görülen duruşmalı davalar için de 5 bin 11 lira alacak. Tarife, 1 Ocak 2023 tarihinde yürürlüğe girecek.",non-satiric
"AB Komisyonu sözcülerinden Eric Mamer, günlük basın toplantısında, ""Avramopoulos⁩'un Komisyon'daki görevinin sona ermesinin akabinde, henüz 2 yıllık yasaklı olduğu süre dolmadan, kar amacı gütmeyen bir kuruluş için lobicilik faaliyetleri yaparak Komisyon üyeleri ile insan hakları, dokunulmazlık ya da Katar ile ilgili bir şey görüşüp görüşmediğiyle"" ilgili soru üzerine, Komisyonun bu konuda iç sorgulama yaptığını söyledi. Mamer, Avramopoulos⁩'un 15-17 Kasım 2021'de birçok Komisyon üyesini ziyaret ettiği, bu görüşmelerin üyeler tarafından ""kısa nezaket ziyareti"" olarak tanımlandığı ve bunlardan hiçbirinde bahsi geçen konuların görüşülmediği ve Avramopoulos⁩'un söz konusu kuruluşu temsil etmediği bilgisine ulaşıldığını aktardı. Sözcü, Komisyonun Avramopoulos'a görev süresi sonrası faaliyetinde belirtilen koşullara riayet edip etmediğine dair daha fazla bilgi almak için bir mektup yazdığını bildirdi. Eski AB Komisyonunun İçişlerinden Sorumlu Üyesi Dimitris Avramopoulos⁩'un görev süresi 30 Kasım 2019'da dolmuştu. Eski personelin Komisyonda lobicilik faaliyeti için iki yıllık bir ""sakinleşme süresini"" geçirmesi gerekiyor. Komisyon, Avramopoulos'un kural ihlali yaptığını tespit ederse kınama cezası verebilecek ya da Avrupa Birliği Adalet Divanı'na sevk edebilecek. Belçikalı makamların yürüttüğü yolsuzluk, rüşvet ve kara para aklama soruşturmasında çok sayıda noktada aramalar yapılmış, 1,5 milyon avro nakit ele geçirilmiş ve 4 kişi gözaltına alınmıştı. Gözaltına alınan kişilerin AP'nin başkan yardımcılığı sona erdirilen Yunan milletvekili Eva Kaili, eski İtalyan AP milletvekili Pier Antonio Panzeri, Kaili'nin partneri ve AP'de asistan olarak çalışan Francesco Giorgi ile hukukun üstünlüğü konularında çalışan bir sivil toplum kuruluşunun yöneticisi Niccolo Figa-Talamanca olduğu açıklanmıştı. Bu kişilerin AP'nin ekonomik ve siyasi kararlarını etkilemek üzere bir Körfez ülkesinden rüşvet aldıkları iddia edilmişti. Konuyla ilgili haberlerde adı geçen Katar, iddiaları reddetmişti. Avramopoulos⁩'un onursal yönetim kurulu üyesi olduğu kuruluş, şu anda tutuklu bulunan eski İtalyan AP Milletvekili Panzeri tarafından kurulmuştu.",non-satiric
"TDV'den yapılan açıklamaya göre, Kumluca'da yaşanan sel felaketi sonrası yaraların sarılması için yaklaşık 40 görevli ve gönüllüyle yardım çalışmaları sürdürülüyor. Vakfın Genel Müdürü İzani Turan, bölgeye şu ana kadar 300 gıda kolisi, 200 halı ve kilim, 400 battaniye ulaştırdıklarını, 200 selzedeye kıyafet yardımı yaptıklarını belirtti. Turan, günlük iki öğün olmak üzere 1000 kişilik sıcak yemek dağıtımının da devam ettiğini bildirdi.",non-satiric
"Dr. Ayşegül Ketenci, Zengezur Koridorunun açılmasının önemini AA Analiz için 3 soruda kaleme aldı. Zengezur birçok ülkenin ilgi alanına giren bir coğrafyada yer alıyor. Çok karmaşık bu denklemin en önemli tarafları; İran, Ermenistan, Azerbaycan, Rusya ve Türkiye.  Türkiye-Azerbaycan arasındaki kadim dostluğun yanında TANAP sayesinde Azerbaycan gazı Türkiye üzerinden Avrupa’ya taşınıyor ve böylece gönül bağı ekonomik bağlarla da perçinleniyor. Bir tarafta Ermenistan’ı yenilgiye uğratıp, işgal altındaki topraklarını kurtarmış, TANAP sayesinde Türkiye ve Avrupa’ya gaz gönderebilen, Türk Devletleri Teşkilatı'nda etkinliği başta olmak üzere birçok ülkeyle bağlarını güçlendirmeye çalışan bir Azerbaycan duruyor. Diğer yanda ise Mahsa Amini olaylarıyla içten içe kuvvetle sarsılan, ülkenin birçok yerinde protestolara sahne olan, ambargolar yüzünden hidrokarbon kaynaklarını istediği gibi dünya pazarlarına açamayan ancak bölgesel gelişmelere yakın angajman, devlet dışı aktörler, nükleer enerji çalışmaları gibi birçok farklı unsurla bölgesinde dominant güç olabilmek için yıllardır olağanüstü gayret göstermiş bir İran bulunuyor. Yani yakın coğrafyasında etki alanı kurmaya çalışan, sınırdaş iki aktör. Kendini bölgesel bir güç olarak gören İran, Azerbaycan’ın, İran’da yaşayan Azeriler için bir cazibe merkezi haline gelmesinden çekinirken, Zengezur’un açılmasıyla Ermenistan ile bağlantısının kopması sebebiyle Karadeniz’e çıkışının engelleneceğini öngörüyor. Bu durum İran için kendi aleyhine bir sınır değişikliği ve jeostratejik bir gerileme olarak değerlendiriliyor. Bu da İran açısından, Karadeniz’e ve Rusya’ya ulaşamamak, Kafkasya’da etki alanının azalması ve Kuşak-Yol üzerindeki geçiş ülkesi olma gücünü yitirmesi olarak algılanıyor. İran’ın bütün bu algıları ve savları bir yana, Zengezur ile ilgili kaygının asıl sebebi, Azerbaycan ve Türkiye’nin bölgede daha etkin hale gelmesinden çekinilmesi. Türkiye-Azerbaycan arasında 2. Karabağ Savaşı'ndaki dayanışma ve askeri işbirliği sayesinde iki aktör bölgede yükselen güçler olarak öne çıkıyor. Bu konjonktürde, İran’ın, bölgedeki güç dengesinin kendi aleyhine değişmesini arzu etmediği ve söylemlerini keskinleştirdiği görülüyor.  2. Karabağ Zaferi sonrasında imzalanan anlaşmanın 9. maddesinde, Rusya’nın Zengezur Koridoru üzerinde kontrolü elinde bulunduracağı hükmü yer alıyor, bu durum Rusya’nın bu coğrafyada güçlü bir konuma geçmesini sağlıyor ve denetim üstünlüğüne vurgu yapıyor. Zengezur Koridoru üzerinde birçok aktörün birbirinden farklı çıkar alanları olduğundan, çarpışan çıkarlar coğrafyadaki gerginliğin artmasına da sebep oluyor. Zengezur’un açılması, bütün bölge ülkelerinin kendi aralarında ve diğer coğrafyalarla bağlantı kurmasını kolaylaştıracak, ticaret ve lojistik ilişkilerinin güçlendirilmesiyle, refahın artmasına paralel olarak gerginliklerin yerini yeni iş ilişkileri alacak. Trans Hazar Ulaşım Güzergahı (CTN) ve Uluslararası Kuzey-Güney Ulaşım Koridoru’nun (INSTC) geliştirilmesi Avrasya’nın tedarik hatlarının ve transit konumunun güçlenmesi anlamına geliyor. Bahse konu faydaların elde edilmesi amacıyla bütün bölge ülkeleri için faydaların ön plana çıkarılacağı bir söylemin geliştirilmesi gerekli. İlaveten hiçbir bölgesel aktörü dışlamadan, ortak akıl çerçevesinde ticari ve siyasi bağları geliştirmenin yolları aranırsa yeni fikirler ve çözüm önerileri hayata geçirilebilir.  Zengezur’un geleceğinin ve burada güvenliğin nasıl sağlanacağının, bölge ülkelerinin ajandalarında olması önemli. Zengezur, Türk Dünyası'nın parlayan yıldızı olabilir ancak potansiyelinin ortaya çıkarılması için üzerindeki gölgelerin, belirsizliklerin ortadan kaldırılması gerekiyor. Tarihi Türk yurdu olan bu coğrafyanın parlayan bir yıldız haline getirilmesi; bölgede zenginliğin, refahın ve çok boyutlu işbirliklerinin geliştirilmesi, sürdürülebilir kılınmasıyla doğrudan bağlantılı.  [Dr. Ayşegül Ketenci, Uluslararası İlişkiler Uzmanı] *Makalelerdeki fikirler yazarına aittir ve Anadolu Ajansının editöryal politikasını yansıtmayabilir.",non-satiric
"TMV'nin başkentteki H-8 kampüsünde eğitim gören öğrenciler, AA muhabirleri ve foto muhabirlerinin yurt içinde ve yurt dışında çektiği fotoğrafları inceleyerek ""Haber"", ""Çevre ve yaşam"" ile ""Spor"" kategorilerindeki fotoğrafları oyladı. TMV öğrencileri, ""Haber"" kategorisinde Doğukan Keskinkılıç'ın ""Gece uçuşu"" ile Emrah Yorulmaz'ın ""TOGG'un ilk yolculuğu"" fotoğraflarına oy verdi. ""Çevre ve yaşam"" kategorisinde Mahmut Serdar Alakuş'un ""Sen aydınlatırsın geceyi"" ve Orhan Çiçek'in ""Yangın müdahalesi"" fotoğraf karelerini seçen öğrenciler, ""Spor"" kategorisinde ise Gökhan Balcı'nın ""Pehlivanlık hayalleri"" fotoğrafından yana oy kullandı. TMV öğrencilerinden Esna Halid, AA muhabirine yaptığı açıklamada, fotoğrafların birbirinden güzel olduğunu ve seçmekte zorlandığını ifade etti.",non-satiric
"Hazine ve Maliye Bakanı Nureddin Nebati ile Çevre, Şehircilik ve İklim Değişikliği Bakanı Murat Kurum tarafından açıklanan ""Yeni Evim"" kampanyası ile orta gelirli kesime yeni konut alımında sağlanacak avantajlar da belli oldu. Kampanya kapsamında İstanbul'da 5 milyon liraya, Ankara, İzmir, Bursa, Antalya, Mersin ve Muğla'da 3 milyon liraya ve diğer kentler için 2 milyon liraya kadar finansman sağlanabilecek. Asgari peşinat oranının yüzde 10 olduğu kampanyada, en fazla 15 yıl vade ile sağlanacak finansmanlarda faiz/kar payı oranları yüzde 0,69'dan başlayacak. AA muhabirinin yaptığı hesaplamaya göre, yüzde 0,69 oran ve 15 yıl vade için en fazla 4 milyon 500 bin liralık kredi çekilebilecek. Bu koşullar altında vatandaşın aylık kredi ödemesi ortalama 43 bin 735 lira olacak. Söz konusu kredinin toplam geri ödemesi ise 7 milyon 872 bin liraya yakın olacak. Aynı tutarın 10 yıl vade için çekilmesi durumunda ise aylık ödemeler ortalama 55 bin 265 lirayı, toplam geri ödemesi ise 6 milyon 632 bin lirayı bulacak. Vatandaşların 3 milyon liralık bir ev kredisi çekmesi durumunda ortalama aylık ödemesi 15 yıl vade için 29 bin 160 lira, 10 yıl vade için 36 bin 845 lira düzeyinde gerçekleşebilecek. Söz konusu kredi tutarının toplam geri ödemesi 15 yıllık kullanımda yaklaşık 5 milyon 250 bin liraya, 10 yıllık vadede ise 4 milyon 421 bin liraya yakın olabilecek. Öte yandan 2 milyon liralık ev kredisinde ortalama aylık ödeme 15 yıl vadede 19 bin 440 lira, 10 yıl vadede 24 bin 560 lira düzeyinde hesaplanırken, 1 milyon liralık ev kredisi çeken vatandaşların aylık cebinden çıkacak para 15 yıl ve 10 yıl vadeler için sırasıyla 9 bin 720 lira ve 12 bin 280 liraya yakın olacak. Çekilen 2 milyon liralık kredinin 15 yıl vadede toplam geri ödemesi 3,5 milyon lirayı, 10 yıl vadede 2 milyon 950 bin lirayı bulacak. Kredi tutarının 1 milyon lira kullanılması durumunda ise toplam geri ödeme tutarı 15 yıl ve 10 yıl vadeler için sırasıyla 1 milyon 750 bin lira ve 1 milyon 474 bin lira düzeyinde gerçekleşebilecek. Farklı kredi miktarlarına göre 15 yıl ve 10 yıl vadeler için hesaplanan aylık kredi taksiti ve toplam geri ödenecek tutarlar yaklaşık olarak şöyle: Not: Tablodaki hesaplamalar bankaların diğer masraflarını kapsamayıp, vade boyunca tüm ödemelerin eşit olduğu varsayılarak hesaplanmıştır.",non-satiric
"Ülkede 19 Kasım'da düzenlenen genel seçimlerin ardından bazı partilerle ittifak yapan Enver İbrahim'in kurduğu birlik hükümeti, güven oylamasından başarıyla geçti. Enver İbrahim'in hükümeti, 222 sandalyeli parlamentoda yapılan oylamada 148 milletvekilinin desteğini alarak 2008'den bu yana hiçbir liderin elde edemediği üçte iki çoğunluğa ulaştı. Malezya parlamentosu bugün yapılan ilk oturumda yeni başkanını da seçti. Johari Abdul, Azhar Azizan Harun'un yerine ""Dewan Rakyat"" olarak bilinen parlamentonun yeni başkanı seçildi. Johari, Başbakan Enver İbrahim tarafından önerilmişti. Genel seçimleri 82 sandalye ile önde tamamlayan Enver İbrahim liderliğindeki Umut İttifakı (PH) ve 73 sandalyeye ulaşan Muhyiddin Yasin liderliğindeki Ulusal İttifak (PN), sonuçların açıklanmasının ardından hükümet kurma çalışmaları için görüşmelere başlamıştı. Birleşik Malay Ulusal Örgütü (UMNO) liderliğindeki Ulusal Cephe (BN), seçimleri önde tamamlayan Umut İttifakı'nı destekleyerek başa baş biten seçimlerin ardından Enver İbrahim'e başbakanlık yolunu açmıştı. BN'nin ardından GPS ve Gabungan Rakyat Sabah (GRS) partilerinin de katılımıyla Enver İbrahim, hükümetinin Malezya Meclisinde üçte ikilik çoğunluğa sahip olacağını ifade etmişti.",non-satiric
"Edremit İlçe Tarım ve Orman Müdürlüğünce gerçekleştirilen projeyle Edremit'in en önemli geçim kaynaklarından zeytinin dalından sofraya yolculuğu 5 okuldan 150 öğrenciye uygulamalı anlatıldı. Edremit Kaymakamı Ahmet Odabaş ve Belediye Başkanı Selman Hasan Arslan ile yerden ve dalından zeytin toplayan, tarım işçilerinin yardımıyla hasat makinesiyle ağaçtan zeytin silkeleyen öğrenciler, Lütfü Muammer Alemoğlu'na ait zeytinyağı fabrikasını gezerek üretim sürecini gördü. Kaymakam Ahmet Odabaş, gazetecilere, projenin özellikle hedef kitle olarak çocuklara, gençlere gıda güvenirliği hakkında bilgi vermek için yapıldığını söyledi. Edremit bölgesindeki 23 bin hektar ekili tarım arazisinin 20 bin hektarının zeytinlik olduğunu belirten Odabaş, ""Zeytin bizim için bereket, bolluk demek. Sadece Edremit için değil hem bölgemizin hem Körfez bölgemizin hem Ege Bölgesi'nin hem ülkemizin en önemli varlıklarından, değerlerinden biri. Bunları çocuklarımıza anlatmak, çocuklarımızın bu yaşta bunu öğrenmesi çok önemli."" diye konuştu. İlçe Tarım ve Orman Müdürü Sabriye Ateş Akçay da amaçlarının çocuklara zeytin hakkında her şeyi anlatmak olduğunu aktardı. Öğrenciler ise projeden duydukları memnuniyeti dile getirerek, ilçe yöneticilerine ve projede emeği geçenlere teşekkür etti.",non-satiric
"Henüz 11 yaşında iken demirci atölyesine giren Akdeniz, babasından öğrendiği mesleği ilerletti. Mesleğin ailedeki beşinci kuşak temsilcisi olan Akdeniz, 2 asırdır harlayan demir ocağını atalarından gördüğü gibi her sabah ""besmele"" ile yakıyor. Eğirdir Sanayi Sitesi'ndeki dükkanında, kaybolmaya yüz tutan mesleğini ilk günkü aşkla sürdüren Akdeniz, kor halindeki demir kütlelerine balyoz ve çekiçle şekil vererek balta, kazma hatta saban gibi ürünler imal ediyor. Mesleğin Isparta'daki son temsilcilerinden olan Akdeniz, yaklaşık yarım asırdır emek verdiği demircilik zanaatının yaşatılması için çırağını da özenle yetiştiriyor. Mehmet Akdeniz, dükkanındaki ocağın başında AA muhabirine, mesleğini çok sevdiğini söyledi. Sıcak demiri döverek şekil vermenin kendisine huzur verdiğini dile getiren Akdeniz, ""İlkokulu bitirdikten sonra babamın yanında mesleğe adım attım. Dedem, dedemin babası ve onun dedesi de demircilik yapmış. Ben de ata mesleğimizi sürdürüyorum. İşimi severek yapıyorum. Çıraklık dönemimde boyum demire çekiç sallamaya yetmiyordu. Ayağımın altına koyduğum sandığın üzerine çıkarak tezgahtaki demiri dövüyordum. Bugünlere geldik."" diye konuştu. Alın teriyle para kazanmanın huzurunu yaşadığını dile getiren Akdeniz, imal ettiği tarım malzemeleri, ev alet ve gereçlerinin yorgunluğunu unutturduğunu ifade etti. Ata mesleğini devam ettirmenin gururunu yaşadığını aktaran Mehmet Akdeniz, mesleğe heves eden çırak bulamamanın üzüntüsünü yaşadığını söyledi. Tarihi mesleğin sürmesi, yeni zanaatkarlar yetişmesi için çaba harcadığını belirten Akdeniz, şöyle konuştu: ""Çok güzel, keyifli bir mesleğimiz var. Çalışanı bıktırmayan bir mesleğin temsilcisiyim. Sürekli başka alet imal ediyorsunuz, imal ettiğiniz, ürettiğiniz her şey size keyif veriyor. Sabit bir iş yapmadığınız için keyifle çalışıyorsunuz. Demircilik mesleği hem ustalık hem de zanaatkarlık gerektiriyor. Cumhuriyet öncesi Osmanlı zamanında da büyük büyük dedelerim kağnılarda bulunan dingilin yapımıyla nam salmış. Bu yüzden dingilci lakabıyla anılıyor."" Özellikle bölgede çiftçilik yapanların kendilerinden çok memnun olduğunu belirten Akdeniz, ""Düşünün, bir çiftçimiz 2 bin liraya aldığı bir makinesi, alet ve edevatı kırıldığında, yamulduğunda yenisini alması oldukça masraflı olacak. Hasar gören parçayı çok uygun ücretle tamir ediyoruz."" dedi.",non-satiric
"ABD Temsilciler Meclisi, Savunma Yetkilendirme Yasası’nı onayladı ve oylanmak üzere Senato’ya gönderdi. Son halinde Türkiye'ye F-16 satışını şartlara bağlayan maddelerin kaldırıldığı tasarının yasalaşmasında son adım olarak, Senato'nun ve ABD Başkanı Biden'ın onayı kaldı. EDAM Güvenlik ve Savunma Araştırmaları Programı Direktörü Dr. Can Kasapoğlu ile konuştuk.",non-satiric
"İrlanda Veri Koruma Komisyonundan yapılan açıklamada, 5,4 milyon Twitter kullanıcısına ait verilerin kasımda internet ortamında yayımlandığı anımsatıldı. Konuyla ilgili şirket yetkilileriyle görüşüldüğü belirtilen açıklamada, Twitter'ın, AB Genel Veri Koruma Tüzüğü'nü ihlal etmiş olabileceği ifade edildi. Açıklamada, sosyal medya platformu Twitter hakkında verilerle ilgili ihlaller nedeniyle soruşma başlatma kararı verildiği vurgulandı. Twitter ağustosta bilgisayar korsanlarının sistemdeki bir açıktan faydalandığını duyurmuş ancak bundan etkilenen hesap sayısı hakkında bilgi vermemişti ancak medyada yer alan haberlerde, 5,4 milyon Twitter kullanıcısının bilgilerinin bilgisayar korsanlarının kullandığı bir internet forumunda 24 Kasım'da paylaşıldığı belirtilmişti. İrlanda Veri Koruma Komisyonu, Aralık 2020'de bazı özel paylaşımların herkes tarafından görünür hale gelmesine yol açan bir hata nedeniyle Twitter'a 450 bin avro ceza kesmişti. Bazı büyük teknoloji firmalarına ev sahipliği yapan İrlanda'nın Veri Koruma Komisyonu, olası ihlallerde yetkili düzenleyici olarak kabul ediliyor. İrlanda Veri Koruma Komisyonu, ihlale konu olan şirkete ya küresel gelirinin yüzde 4'ü ya da 20 milyon avroya kadar ceza verme yetkisine sahip.",non-satiric
"Ana sponsorluğunu Doğan Holding'in, sponsorluğunu Kurukahveci Mehmet Efendi'nin üstlendiği yarışmanın ödül töreni, Hilton İstanbul Bosphorus'ta düzenlendi. Törenin açılışında konuşan Kültür ve Turizm Bakan Yardımcısı Ahmet Misbah Demircan, Baksı Müzesi'nin kendisini çok etkilediğini belirterek, bütün medeniyetlerin çıkış noktasının Anadolu olduğunu çok daha iyi hissettiğini söyledi. Demircan, başarı için hayal etmek, tasarlamak ve gerçekleştirmek gerektiğinin altını çizerek, şunları kaydetti: ""Prof. Dr. Hüsamettin Koçan'ın yaptığı bütün işlerde hayalini ve ilhamını Anadolu'dan aldığını biliyorum. Yeni tasarımları zorlayarak düşünce ve üretim hayatını kodlamaya çalıştığını görüyorum. Bundan dolayı kendisini alkışlıyorum. Çünkü Türkiye'nin ihtiyacı budur. İlhamımız elbette kültürümüz, bunları sıra dışı eserler hale getiren de sanatçılarımız olacaktır. Dünyanın bütün şehirlerinde bir kültür var. Bütün bu kültürler birbirinden üstün olamayacağı halde bizim kültürümüzü diğerinden ayıran gerçek duygu nedir? Onun cevabı, Hacı Bektaş'ın dediğidir: 'Aslanlarla ceylanlar dosttur kucağımızda'."" Baksı Kültür Sanat Vakfı ve Müzesi kurucusu sanatçı ve akademisyen Prof. Dr. Hüsamettin Koçan, Anadolu'nun olağanüstü bir hafıza olduğuna dikkati çekerek, ""Anadolu herkese yaşama şansı vermiştir. Bizi hep köprü diye tanımlıyorlar biz köprü değil merkeziz. Batıdan gelenler burada bir filozofi, doğudan gelenler ise bir değerler dünyası yaratmıştır. Anadolu onun için kültürün cömert bir döl yatağıdır."" ifadelerini kullandı. Koçan, Anadolu'nun birikiminin önemine değinerek, sözlerini şöyle sürdürdü: ""Kültür üç şeyden etkileniyor, tarih, coğrafya ve çağ. Anadolu'da yaşayanlar o kadar hızlı ilişkiler içinden geçiyoruz ki bunları birbirine karıştırırız. Anadolu'daki büyük zenginliği yeniden değerlendirebilir ve bugünün insanına barış ve kardeşlik için sunabiliriz. Anadolu, kendisinde yaşayan herkesin, her ağacın, her çiçeğin, her nehrindir. Anadolu bütün insanlığın ortak mirasıdır. Biz sanata ve sanat tarihine ürün üzerinden bakacağız. Böyle baktığımızda tutunacağımız geleceğimiz var diye düşünüyoruz."" Doğan Holding Yönetim Kurulu Başkanı Begüm Doğan Faralyalı ise Anadolu ve Anadolu topraklarının yeşerttiği değerlerin toplumun ortak değerleri olduğunu dile getirdi. Faralyalı, Anadolu'nun uygarlıkların beşiği olduğuna vurgu yaparak, ""Anadolu denince aklıma Yunus Emre, Mevlana, ahilik, imece, çalışkanlık, hakkaniyet gibi nice güzel değer geliyor. Bu topraklara sahip çıkmak yarınımız için de çok kıymetli. Anadolu bugünün ortak kimliğini oluşturan çeşitlilik ve zenginliğin temel kaynağı. Bu ödüller de bu kimliği vurgulayan kültürel üretimleri destekliyor."" şeklinde konuştu. ""Geleceğe Öneriler"" başlığıyla düzenlenen 2022 ödül programında Yapı Kredi Yayınları ""Edebiyat"", Arkas Sanat Merkezi ""Görsel Sanatlar"", Hisarlı Ahmet Sempozyumu ""Müzik"" ve İzmir Sinema Kültür ve Eğitim Derneği ""Sinema"" alanında Anadolu Ödülü'ne layık görüldü. Onur Ödülü İstanbul Kültür Sanat Vakfı'nın olurken, Doğan Değer Ödülü de Topraktan Toprağa Biyobozunur Atık Yönetim Projesi'ne verildi. Bu yıl ilk kez verilen alana katkı ödüllerine ise Varlık Yayınları, Afyon Klasik Müzik ve Caz Derneği, Uçan Süpürge Uluslararası Kadın Filmleri Festivali ile Temiz Hasat Tüketim Kooperatifi değer bulundu.",non-satiric
"İzmir Cumhuriyet Başsavcılığının yürüttüğü soruşturma kapsamında gözaltına alınan projenin müteahhidi E.Y, şantiye şefi M.F.Y. ve iş güvenliği uzmanı F.M.A ile İstanbul'da yakalanarak İzmir'e getirilen vinç firması sahibi İ.K, İzmir Emniyet Müdürlüğü'ndeki işlemlerinin ardından adliyeye gönderildi. İzmir Valisi Yavuz Selim Köşger, sosyal medya hesabından yaptığı açıklamada 4 şüphelinin hakimlikçe tutuklandığını bildirdi. Kamil Tunca Caddesi'nde yapımı süren yaklaşık 32 katlı bir rezidans inşaatında kurulu vinç, dün akşam saatlerinde 19. kat seviyesinde kırılarak yıkılmış, vinç parçalarının işçilerin kaldığı konteynerin üzerine düşmesi sonucu 6 kişi yaşamını yitirmişti.",non-satiric
"İçişleri Bakanı Gerald Darmanin, başkentin 10. Bölgesi'ndeki Enghien Caddesi'nde bir Fransız vatandaşının, etrafında bulunan kişilerin üzerine silahla ateş açtığını açıkladı. Saldırıda ilk belirlemelere göre 3 kişi öldü, biri ağır 3 kişi yaralandı. Paris Emniyetinden yapılan açıklamada, saldırının yapıldığı yerde bir kişinin gözaltına alındığı belirtildi. Açıklamada, kurtarma ekiplerinin müdahalesi ve güvenlik gerekçesiyle bölgenin boşaltılması çağrısı yapıldı. Bu arada Fransız basını, polisin saldırganı silahıyla yakaladığını duyurdu. Yakalandığı sırada polise direnmeyen saldırganın yüzünden yaralandığı belirtildi. Saldırganın kimliği de basında ""William M."" olarak açıklandı. Saldırının ne amaçla yapıldığına ilişkin henüz resmi bir açıklama yapılmadı. Paris Savcısı Laure Beccuau, saldırıda 3 kişinin yaşamını yitirdiğini, biri ağır 3 kişinin yaralandığını açıkladı. Beccuau, olaya ilişkin soruşturma açıldığını duyurdu. Fransa Başbakanı Elisabeth Borne da saldırıda yaşamını yitirenler için taziyelerini ileterek saldırganı yakalayan polisleri tebrik etti. Borne, olaya yönelik soruşturma açıldığını teyit etti.  İçişleri Bakanı Gerald Darmanin, olay yerinde yaptığı açıklamada, ""Saldırgan bilinçli olarak yabancıları hedef alsa da Kürtlerin özellikle hedef alındığı söylenemez."" ifadesini kullandı. Bakanlık görevine geldiğinden bu yana aşırı sağ motifli 9 olay yaşandığını ve aşırı sağcılara ait 11 derneğin kapatıldığını belirten Darmanin, saldırganın bunlardan hiçbiriyle bağlantısına ilişkin bir delil bulunmadığını aktardı. Devam eden adli soruşturma neticesinde daha net bilginin paylaşılacağını kaydeden Darmanin, saldırıda 3 kişinin öldüğünü, 3 kişinin de yaralandığını hatırlattı. Bakan Darmanin, saldırganın bir spor merkezinde atış poligonuna gittiğini ve birçok ruhsatlı silahı olduğunu da söyledi. Öte yandan, Darmanin'in konuşmasının ardından, Paris'teki Strasbourg Saint Denis'deki Ahmet Kaya Kültür Merkezi olarak bilinen binanın önündeki saldırının Kürtlere yönelik yapıldığını öne süren, terör örgütü PKK yanlısı bir grup, alandaki polislere saldırdı ve caddedeki araç ve dükkanlara zarar verdi. Polis, saldırganlara göz yaşartıcı gazla müdahale etti. Olaylar sırasında terör örgütü PKK yanlısı sloganlar atan saldırganlar, terör örgütünü simgeleyen flamalar taşıdı. Bir emniyet yetkilisi, terör örgütü PKK yanlıları ve polis arasında yaşanan olaylarda en az 6 polisin yaralandığını belirtti. Fransız basınında, 69 yaşındaki saldırganın, Fransa'nın resmi demir yolu şirketi SNCF'ten emekli bir Fransız vatandaşı olduğu belirtildi. Haberlerde, saldırganın daha önce de 2016 ve 2021'de 2 kez cinayete teşebbüs ettiğinin polis kayıtlarına geçtiği, Aralık 2021'de elinde kılıçla Paris'te bir göçmen merkezine saldırdığı ve 2 kişiyi yaraladığı bilgisine yer verildi. Saldırganın bu nedenle hapse atıldığı ve bu aralık ayında hapisten çıktığı anımsatıldı. Göçmen yardım derneği Utopia 56 yetkililerinden Yann Manzi, göçmenlere yapılan saldırıda şüphelinin, bazılarını kılıçla yaraladığını söyledi. Fransa'da faaliyet gösteren bir göçmen yardım kuruluşunun üyelerinden Rabia, AA muhabirine yaptığı açıklamada, saldırganın, 8 Aralık 2021'de Paris'in 12. Bölgesinde Bercy Parkı'nda Sudan asıllı kişilerin kaldığı göçmen kampında ırkçı saldırı düzenlediğini söyledi. Rabia, saldırganın düzensiz göçmen erkeklerin kaldığı çadırları kılıçla dağıttığını, olayda 2 kişinin yaralandığını belirtti. Polis, saldırganın Paris'in 2. Bölgesi'ndeki evinde arama çalışmalarını sürdürüyor. Saldırganın gözaltına alındıktan sonra saldırıyı ""ırkçı"" saikle düzenlediğini söylediği iddia edildi. Fransız basınında yer alan haberlere göre, sol ve çevreci kesimleri temsil eden birçok milletvekili, ülkedeki aşırı sağa karşı harekete geçilmesi çağrısında bulundu.",non-satiric
"Cumhurbaşkanı Recep Tayyip Erdoğan'ın eşi Emine Erdoğan'ın himayesinde, Çevre, Şehircilik ve İklim Değişikliği Bakanlığınca yürütülen ""Sıfır Atık"" projesini desteklemek isteyen kadınlar, 2021'de ""Hatay Yeşil Doğa Kadın Girişim Kooperatifi"" çatısı altında buluştu. Başkanlığını 25 yaşındaki Nisa Nur Çetin'in yaptığı 7 kadından oluşan kooperatif, Ilıkpınar Mahallesi'ndeki bir dönümlük araziye 800 metrekarelik plastik atık geri dönüşüm tesisi kurdu. Kent geneli ve çevre illerden toplanan tehlikesiz atıklar, kamyonlarla geçen ay faaliyete geçen tesise taşındı. Yeşil önlüklerini giyip, baretlerini takan girişimci kadınlar, istihdam ettikleri çevre mühendisi ve bir çalışanla plastik malzemeleri ayrıştırıp kırma makinelerinden geçirdikten sonra talepte bulunan geri kazanım tesislerine ulaştırıyor. Kooperatif başkanı Çetin, AA muhabirine, ""Sıfır Atık"" projesinden yola çıkarak kurdukları tesisin hem kadınların bütçesine hem de doğaya katkı sağladığını söyledi. Geri dönüşüm çalışmalarında ilk aylarının verimli geçtiğini belirten Çetin, ""Tesisimizde bir ayda 90 ton plastik atığı ayrıştırarak geri kazanım tesislerine ilettik. Bu miktarla ekonomiye yaklaşık 1 milyon lira katkı sağladık. Havanın, suyun, toprağın, denizlerin kirlenmesini önleyerek çevreye katkı sunduk."" dedi. Çetin, işletmenin kapasitesini artırmayı istediklerini ifade ederek, ""Kooperatifimizin üye sayısını artırmayı, işletmemizin aylık 90 ton olan geri dönüştürme kapasitesini de 500 tona çıkarmayı hedefliyoruz. Böylelikle tesisimiz çevreye ve istihdama daha fazla katkı sağlayacak."" diye konuştu. Tesiste görevli çevre mühendisi Bilgehan Temir de geri dönüşümle hem ekonomiye hem doğaya destek olduklarını dile getirdi. Kooperatif üyelerinden Dilek Yavuz Özdemir ise geri dönüştürülen atıklardan kazanç sağladığı için mutlu olduğunu kaydetti.",non-satiric
"Lee, AA foto muhabirleri ile muhabirlerinin yurt içi ve dışında çektiği ""haber"", ""spor"" ve ""çevre-yaşam"" kategorilerindeki fotoğrafları inceledi. ""Spor"" kategorisinde Mustafa Yılmaz'ın ""Yüzücü"" fotoğrafını oylayan Lee, sporun insanın sınırlarını aşması gereken bir alan olduğunu belirterek, doğuştan bacakları ve sol kolunun dirseğinden aşağısı olmayan birinin yüzme yarışmasına katılmasının spor ruhunu çok iyi yansıttığını söyledi. Lee, ""haber"" kategorisinde Wolfgang Schwan'ın ""Savaşın yüzü"" başlıklı fotoğrafına oy vererek, fotoğraftaki kadının acısının Rusya-Ukrayna Savaşı'nı yansıttığını ifade etti. ""Çevre-yaşam"" kategorisinde de Mustafa Hassona'nın ""Masumiyet"" isimli fotoğrafını seçen Lee, ailelerin Allah'a ibadet ederken, çocuğun duruşunun masumiyeti yansıttığını dile getirdi. Lee, ""Bu fotoğrafı saklayacak kadar çok beğendim."" dedi. Lee, bir fotoğrafın, onlarca sayfalık makaleden daha etkili olduğunu vurguladı. Bu yıl, AA'nın ""çevre"" kategorisini yarışmaya eklemesinin isabetli olduğuna işaret eden Lee, Türkiye'nin birçok farklı kültürü içerisinde barındırdığını ve gelecek dönemde de yarışmaya ""kültür"" kategorisinin eklenmesinin yerinde olacağını kaydetti.",non-satiric
"2. dakikada sağ kanattan Ze Luis'in ara pasında ceza sahası sağ çaprazında topla buluşan Ribeiro'nun şutunda meşin yuvarlak üstten dışarı gitti. 4. dakikada sağ kanattan savunma arkasına sarkan Kuwas'ın vurduğu top Erce Kardeşler'i geçt. Kaleye yönelen meşin yuvarlağı savunma son anda kornere çeldi. 17. dakikada ceza sahası sol çaprazında Ribeiro'nun pasında topla buluşan El-Kaabi'nin sert şutunu, kaleci Onurcan Piri kornere gönderdi. 18. dakikada sağ kanatta Lobjanidze'nin ceza alanı içine yaptığı ortada kale çizgisi önünde Vranjes'in ağlara gönderdiği top, ofsayt gerekçesiyle geçerli sayılmadı. 25. dakikada sol kanattan Görkem Sağlam'ın kullandığı serbest vuruşta ceza sahası içinde sekerek kaleye doğru giden topu kaleci Erce Kardeşler, uzanarak kornere çeldi. 39. dakikada Campuzano'nun ceza yayı önünden çektiği sert şutu kaleci Erce Kardeşler, soluna uzanarak son anda dışarı gönderdi. 40. dakikada sağ çaprazda ceza sahası içine giren Hayrullah Bilazer, topu Alper Uludağ'a bıraktı. Alper'in vuruşunda meşin yuvarlak üst direğe çarptı, dönen topu savunma uzaklaştırdı. Karşılaşmanın ilk yarısı 0-0 berabere bitti. 50. dakikada sağ taraftan ceza alanına giren Serginho'nun sert şutunda, top az farkla dışarıya çıktı. 56. dakikada sol kanattaki Alper Uludağ'ın pasında ceza sahasında topla buluşan Kuwas'ın sol ayağıyla dar açıdan çektiği sert şutta meşin yuvarlak, yan ağlarda kaldı. 75. dakikada Hatayspor öne geçti. Sağ kanattan Kevin Soni'nin ortasında savunma arkasına sarkan Bertuğ Özgür Yıldırım'ın ceza alanı içinde gelişine vurduğu top ağlarla buluştu: 1-0. 85. dakikada sağ kanattan Adekugbe'nin ortasında Onur Ergün'ün ceza alanı dışından çektiği sert şutta kaleci Onurcan Piri, topu kornere çeldi. 87. dakikada Bitexen Giresunspor beraberliği yakaladı. Sağ taraftan Serginho'nun ortasında ceza sahası içinde Bajic'in kafa vuruşunda, meşin yuvarlak ağlara gitti. Pozisyonun ardından ofsayt bayrağı kaldırdı. VAR incelemesinin ardından maçın hakemi Mete Kalkavan, golü geçerli saydı: 1-1. Mücadele, 1-1 sona erdi.",non-satiric
"1- Cumhurbaşkanı Recep Tayyip Erdoğan, Beştepe Millet Kongre ve Kültür Merkezi'nde ""1 Milyon İstihdam Projesi Kamuoyu Bilgilendirme Programı""na katılacak, Cumhurbaşkanlığı Külliyesi'nde MHP Genel Başkanı Devlet Bahçeli'yi kabul edecek. (Ankara/14.00/16.00)  2- CHP Genel Başkanı Kemal Kılıçdaroğlu, partisinin genel merkezinde, gazetecilerle yıl sonu değerlendirme toplantısında bir araya gelecek. (Ankara/11.00)  YASAMA YÜRÜTME SİYASET 1- Çevre, Şehircilik ve İklim Değişikliği Bakanı Murat Kurum, ""Mamak Diriliş Mahallesi Kentsel Dönüşüm Projesi Hak Sahibi Belirlenmesi Kura Çekimi ve Hamza Sülün Millet Bahçesi İlk Fidan Dikim Töreni""ne katılacak. (Ankara/11.00)  2- Milli Eğitim Bakanı Mahmut Özer, ATO Congresium'da, Bakanlığı ile TÜBİTAK'ın işbirliğinde düzenlenecek ""Lise Öğrencileri Ulusal Öğrenci Kongresi ve Poster Sunumu Yarışması Ödül Töreni""ne iştirak edecek. (Ankara/10.00)  EKONOMİ FİNANS 1- Tarım ve Orman Bakanı Vahit Kirişci, Su Yönetimi Koordinasyon Kurulu 8. Toplantısı'na katılacak. (Ankara/11.00)  2- Ulaştırma ve Altyapı Bakanı Adil Karaismailoğlu, Antalya Havalimanı Terminal Binası'nda incelemede bulunarak basın açıklaması yapacak, il koordinasyon toplantısı ile Kasaba-Sütleğen Yolu temel atma törenine katılacak, çeşitli ziyaretlerde bulunacak. (Antalya/09.00-16.15)  3- Türkiye Cumhuriyet Merkez Bankası, Para Politikası Kurulu (PPK) toplantı özeti ile haftalık para ve banka istatistiklerini açıklayacak. (Ankara/14.00/14.30) 4- Türkiye İstatistik Kurumu aralık ayı ekonomik güven endeksi ile ekim ayı katı yakıtlar istatistiklerini duyuracak. (Ankara/10.00) DÜNYA DİPLOMASİ 1- Dışişleri Bakanı Mevlüt Çavuşoğlu, Sheraton Oteli'nde yıl sonu basın bilgilendirme toplantısı düzenleyecek. (Ankara/09.30)  SPOR 1- Gençlik ve Spor Bakanı Mehmet Muharrem Kasapoğlu, medya kuruluşlarının spor müdürleriyle yıl sonu değerlendirme toplantısında bir araya gelecek; Esenler Mehmet Öcalan Spor Kompleksi'nin açılışına ve Bakanlığının düzenlediği Kültür Sanat Yarışmaları'nın gala programına katılacak. (İstanbul/10.00/14.00/19.30)  2- Spor Toto Süper Lig'in 16. haftası, Demir Grup Sivasspor-Galatasaray, Bitexen Giresunspor-Gaziantep FK, Beşiktaş-Adana Demirspor maçlarıyla tamamlanacak. (Sivas/17.00/Giresun/17.00/İstanbul/20.00) 3- Basketbol THY Avrupa Ligi'nin 16. haftasında Anadolu Efes, deplasmanda İsrail'in Maccabi Tel Aviv takımıyla karşılaşacak. (Tel Aviv/22.05)",non-satiric
"Peskov, başkent Moskova'da güncel konularla ilgili gazetecilere açıklamalarda bulundu. Ukrayna Devlet Başkanı Volodimir Zelenskiy’nin barış planı hazırladığı yönündeki iddiaları değerlendiren Peskov, bu konuda bilgi sahibi olmadıklarını ifade ederek ""Zelenskiy’nin çeşitli adımlar ve barış planı ile ilgili açıklamalarını duymuştuk. Ancak bunlar, bugün oluşan ve göz ardı edilmesi mümkün olmayan gerçekler dikkate alınmadan söylenmişti."" diye konuştu. Peskov, Rusya'nın, Ukrayna'nın silahsızlandırılması ile ilgili hedeflerinde ""ciddi"" ilerleme kaydedildiğini söyledi. ABD'nin Ukrayna'yı kendi çıkarları doğrultusunda kullandığına işaret eden Peskov, ""Biden yönetimi, yeni jeopolitik gerçekleri görmezden geliyor, Ukrayna'yı Rusya'ya karşı bir koçbaşı ve çatışmaları sürdürmek için canlı hedef olarak kullanarak zayıflayan hegemonyasını ne pahasına olursa olsun sürdürmeye çalışıyor."" ifadelerini kullandı. Peskov, Biden'ın ""siyasetimiz kaba ve önyargılı oldu"" açıklamasına ilişkin, ""ABD'nin siyasetinin, birçok yönden açıkça kışkırtıcı ve sömürgeci olduğu aşikardır."" değerlendirmesini yaptı. Diğer yandan Peskov, Biden'ın açıklamasının, ABD'nin iç meselesi olduğunu söyleyerek ""Bu açıklama, büyük ihtimalle devlet başkanı ile Amerikalılar arasındaki ilişkiler alanını ilgilendiriyor."" dedi. Peskov, Rusya Devlet Başkanı Vladimir Putin ile Biden'ın görüşmesi konusunda ABD ile herhangi bir etkileşimin olmadığını söyledi.",non-satiric
"Bosna Hersek'te 1992-1995'teki savaşı sonra erdiren Dayton Barış Antlaşması'nın getirdiği karmaşık siyasi yapı nedeniyle hemen her seçimin ardından olduğu gibi bu seçimden sonra da hükümet kurma girişimlerinde başarı elde edilemedi. Dayton Barış Antlaşması, Bosna Hersek'e, Bosna Hersek Federasyonu (FBIH) ve Sırp Cumhuriyeti (RS) olmak üzere iki entite, FBIH içinde de 10 kanton getirdi. Hem entiteler hem de kantonlar kendi parlamento ve hükümetine sahipken, ülkede, devlet düzeyinde bir de Bakanlar Konseyi bulunuyor. 2 Ekim'deki seçimlerin resmi sonuçlarının aylar sonra açıklanmasının ardından, kanton, entite ve devlet düzeyindeki parlamentolarda sandalye sahibi olan siyasi partiler, siyasi görüşleri farklı olmasına rağmen, parlamentolarda çoğunluk elde etmek ve hükümeti kurmak için koalisyon görüşmelerini sürdürüyor. Bosna Hersek'te genel seçimin ardından devlet seviyesinde hükümet kurma sürecinde, Hırvat Demokratik Birliği (HDZ), Bağımsız Sosyal Demokratlar Birliği (SNSD) ve Saraybosna merkezli muhalefet partilerinin oluşturduğu ""Sekizli"" ittifak arasında 16 Aralık'ta koalisyon anlaşması imzalanmasına rağmen henüz yeni bir adım atılmadı. Bağımsız Bosna Hersek'in ilk Cumhurbaşkanı merhum Aliya İzetbegovic tarafından kurulan Demokratik Eylem Partisi (SDA), seçimde hem birçok kantonda hem FBIH entitesinde hem de devlet düzeyinde en çok oy alan Boşnak partisi oldu. Ancak ""Sekizli"" ittifak, SDA'sız hükümet kurma yolunda ilerliyor. Bosna Hersek'te hükümet kurma işlemi, neredeyse tüm dönemlerde olduğu gibi önce RS entitesinde hayata geçti. Bu entitede hükümet 21 Aralık'ta kuruldu. Bağımsız Sosyal Demokratlar Birliğinin (SNSD) lideri Milorad Dodik, RS Başkanı seçildi; hükümeti kurmakla görevlendirdiği Radovan Viskovic'in önerdiği isimler 21 Aralık'taki RS Halk Meclisi oturumunda oylamaya sunuldu. Önerilen isimler 51 milletvekilinden ""evet"" oyu alırken, 23 milletvekili ""hayır"" oyu kullandı. FBIH'de henüz hükümet kurulamazken, FBIH içindeki 10 kantonun sadece ikisinde yeni hükümet göreve başladı.  Bosna Hersek Devlet Başkanlığı Konseyi üyeleri, hükümet kurma sürecinin daha da uzamaması için 22 Aralık'taki oturumda, Hırvat siyasetçi Borjana Kristo'ya hükümet kurma görevi verdi. Seçimlerde ülkedeki en yüksek mevki olan Devlet Başkanlığının Hırvat üyeliği yarışında mevcut Hırvat üye Zeljko Komsic ile yarışan Kristo'ya hükümet kurma görevinin verilmesi, akıllara ""Komsic'e karşı birleşme"" ihtimallerini getiriyor. Konsey üyelerinden Denis Becivoric ve Zeljka Cvijanovic, Kristo'ya ""evet"" derken, seçimde Kristo'ya karşı zafer elde eden Hırvat üye Komsic, Kristo'ya hükümet kurma görevinin verilmesine karşı çıktı. Söz konusu kararla ilgili nihai sonuca Bosna Hersek Temsilciler Meclisindeki oylamadan sonra varılacak. Bu arada ülkede Bakanlar Konseyi görüşmeleri de bir taraftan devam ediyor. Bosna Hersek'teki karmaşık siyasi yapı, her 4 yılda bir yapılan parlamento seçimlerinin ardından hükümetlerin kurulmasına ""büyük engeller"" kuruyor. Ülkede, 2010'da yapılan seçimlerde devlet düzeyindeki hükümet 16 ayın ardından kurulurken, bu süreç 2014'te 5,5 ay, 2018'deki seçimlerde ise 14 ay sürmüş, hükümet ancak 2019'da kurulmuştu. Koalisyonun hem hükümet kurma hem de kamuya ait firmaların yönetimini tartıştığı görüşmelerin, ekonomiyi ve ülkenin huzurunu da olumsuz yönde etkilediği ifade ediliyor. Bu arada, 2 Ekim'deki seçimlerde ülkenin en yetkili makamı olan Devlet Başkanlığı Konseyinin Boşnak üyeliğine 11 siyasi partiden oluşan muhalefet blokunun desteğini alan Sosyal Demokrat Partinin (SDP) adayı Denis Becirovic, Hırvat üyeliğine Demokratik Cephe (DF) ve Halk Birliği (GS) koalisyonunun adayı Zeljko Komsic ve Sırp üyeliğine Bağımsız Sosyal Demokratlar Birliğinin adayı (SNSD) Zeljka Cvijanovic seçilmişti.",non-satiric
"Resmi Gazete'de yayımlanan ilana göre, Sağlık Bakanlığının merkez ve taşra teşkilatında ""temizlik görevlisi"" olarak istihdam edilmek üzere 1468 eski hükümlü/TMY statüsünde sürekli işçi alımı gerçekleştirilecek. Adaylar başvurularını 26-30 Aralık tarihleri arasında Türkiye İş Kurumunun (İŞKUR) "" "" adresinden yapabilecek. Personel alımı il düzeyinde karşılanacağı için başvurularda adayların Adrese Dayalı Nüfus Kayıt Sistemi üzerindeki adresleri dikkate alınacak. Başvuru şartları ve aranan niteliklere ilişkin bilgiler İŞKUR'un internet sitesinde yer alacak.",non-satiric
"Türkiye Dağcılık Federasyonunun (TDF) Ardahan ve Kars'taki üyelerinden oluşan 10 kişilik grup, derin ve uzun vadiler, mağaralar ve tarihi yapılar bulunan kanyonda doğa yürüyüşü yaptı. Kanyonun sonbahar renklerine bürünen doğasında güzel vakit geçiren dağcılar, etkinliği yaklaşık 10 kilometre yürüyüşle tamamladı. Tarihi olduğu değerlendirilen taş odalar ve etrafı kale surlarını andıran duvarlarla korunan mağaraları da gezen dağcılar, doğayla iç içe piknik yapmanın keyfini de çıkardı. Federasyonun Ardahan Temsilcisi Muhammed Yıldırım, AA muhabirine, Liksor Kanyonu'nun güzel doğasını yakından görmek amacıyla etkinlik düzenlediklerini söyledi. Kanyonun önemli bir gezi yeri olduğunu, bu nedenle başkalarının da bölgeyi görmesini istediklerini ifade eden Yıldırım, ""Daha önce birçok noktaya yürüyüş yaptık. Onları görme ve tanıma şansımız oldu. Amacımız bu ve benzeri yerleri keşfederek bölgemizin tanıtımını sağlamak. Bu kez de rotamız Liksor Kanyonu oldu. İyi ki olmuş. Çünkü çok güzel. Gelmemize ve görmemize değdi."" dedi.",non-satiric
"Dünya ekonomilerinin enflasyon ve resesyon ikilemi arasında kalmaya devam etmesi varlık fiyatlarının yön bulmasını zorlaştırıyor. Fed'in faiz artışını nerede bitireceğine ilişkin belirsizlikler tahvil piyasalarında satış baskısını artırırken, ABD'nin 10 yıllık tahvil faizi dün 10 baz puan artarak yüzde 3,85'le 15 Kasım'dan bu yana en yüksek seviyeye çıktı. Artan tahvil faizleri pay piyasalarını baskılarken, teknoloji hisselerindeki düşüşler dikkati çekti. Para piyasalarındaki fiyatlamalarda şubattaki toplantıda Fed'in yüzde 64 ihtimalle 25 baz puan, yüzde 36 ihtimalle de 50 baz puan faiz artırması öngörülüyor. Analistler, Fed Başkanı Jerome Powell'ın bir önceki toplantıda şubat toplantısından itibaren 25 baz puanlık faiz artışlarının olası olduğunu dile getirdiğini hatırlatarak, buna karşın ekonominin hala oldukça sıcak olduğunu gösteren makroekonomik verilerin piyasalarda 50 baz puanlık faiz artış ihtimalini fiyatlamalar içinde tuttuğunu bildirdi. Bugün konut piyasasına ilişkin açıklanacak verilerin ekonomiye ilişkin ipucu vermesinin beklendiğini aktaran analistler, ülkede devam eden kar fırtınasının da yakından takip edildiğini ifade etti. Dün, ABD'de S&P Case-Shiller 20 kentteki konut fiyatlarına ilişkin endeks, ekimde yıllık bazda yüzde 8,6 artarak Ekim 2020'den bu yana en düşük artışı kaydetti. Bu gelişmelerle dün New York borsasında karışık bir seyir izlenirken, S&P 500 yüzde 0,40 ve Nasdaq endeksi yüzde 1,38 düştü, Dow Jones endeksi yüzde 0,11 yükseldi. Avrupa tarafında, bugün İngiltere piyasasının tatil sonrası işleme açılacak olmasına karşın, Noel tatilini yılbaşı tatiliyle birleştiren yatırımcılar nedeniyle bölge genelinde düşük hacimli ve dalgalı bir seyir izlenmesi bekleniyor. Dün, Fransa'da CAC 40 endeksi yüzde 0,70 ve Almanya'da DAX endeksi yüzde 0,39 değer kazanırken, İtalya'da MIB 30 endeksi yüzde 0,09 geriledi. Asya pay piyasalarında Çin'in yeni tip koronavirüs (Kovid-19) tedbirlerini gevşetmesiyle kontrolsüz şekilde artan vaka sayıları endişeye neden olmaya başladı. Ülkede hastanelerin kapasitesinin zorlanmaya başladığına ilişkin haber akışı ekonominin beklenilen sürede normale dönemeyeceği yönündeki korkuları beslerken, pay piyasalarını da baskılıyor. Japonya Merkez Bankası'nın (BoJ) bugün açıkladığı duyuruda bankanın faiz oranlarını düşük tutmaya devam etmesinin önemi vurgulanırken, ücretlerdeki artış nedeniyle deflasyonist baskısının artık daha uzak olduğuna işaret edildi. Ülkede bugün açıklanan makroekonomik verilere göre, sanayi üretimi aylık yüzde 0,1'le beklentilerin altında azaldı. Söz konusu gelişmelerle kapanışa yakın Japonya'da Nikkei 225 endeksi yüzde 0,5, Güney Kore'de Kospi endeksi yüzde 2,2 ve Çin'de Şanghay bileşik endeksi yüzde 0,3 gerilerken, iki günlük tatilin ardından bugün işleme açılan Hong Kong'da Hang Seng endeksi yüzde 1,4 değer kazandı. Yurt içinde, dün sekiz işlem günü süren yükseliş serisini sonlandıran BIST 100 endeksi, günü yüzde 1,26 azalışla 5.434,51 puandan tamamladı. Dün, gün içinde 18,7998'le tüm zamanların en yükseğini test eden dolar/TL, günü önceki kapanış seviyesine yakın 18,6795'ten tamamladı. Dolar/TL, bugün bankalararası piyasanın açılışında 18,6890'dan işlem görüyor. Analistler, bugün ABD'de açıklanacak bekleyen konut satışları verisinin takip edileceğini kaydederek, teknik açıdan BIST 100 endeksinde 5.400 ve 5.350 seviyelerinin destek, 5.450 ve 5.500 puanın direnç konumunda olduğunu söyledi. Piyasalarda bugün takip edilecek veriler şöyle: 18.00 ABD, kasım ayı bekleyen konut satışları 18.00 ABD, aralık ayı Richmond Fed imalat sanayi ve hizmet sektörü endeksi",non-satiric
"Putin’in imzaladığı kararnameyle, Rus hükümeti Rusya’nın yaptırım listesindeki kişilerle yapılacak işlemlere geçici izinler verebilecek. Rusya, Batılı ülkelerin uyguladığı yaptırımlar nedeniyle çeşitli karşı yaptırım kararları almıştı.  Söz konusu yaptırımlar enerji, bankacılık ve ulaşım dahil çeşitli sektörleri ve kişileri kapsarken, Rus devletinin, şirketlerinin ve vatandaşlarının yaptırım altındaki kurum ve şahıslarla işlem yapması yasaklanmıştı.",non-satiric
"Twitter'ın San Francisco'daki genel merkezinde çalışan 4 temizlik görevlisi, BBC ile yaptıkları röportajda, Musk'ın yönetime gelmesinin ardından kıdem tazminatsızları ödenmeden işten çıkarıldıklarını anlattı. İşçilerden Julio Alvarado, 10 yıldır Twitter'da çalıştığını, ortamın her zaman dostane olduğunu fakat ekim ayında Musk'ın şirketi satın almasıyla işlerin değiştiğini söyledi. Musk'ın göreve başlamasının ardından ofisin bazı kısımlarını temizlerken, kendisine özel güvenliğin eşlik ettiğini söyleyen Alvarado, Musk'ın ekibinden bir kişinin, yakında temizlik işinin ""tarih olacağını"", çünkü robotların eninde sonunda insanların yerini alacağını söylediğini aktardı. Meksika'daki ailesini desteklediğini ve faturalarını ödeyememekten korktuğunu söyleyen Alvarado, ""Sana sadece şunu söyleyebilirim ki kira ödeyecek param yok. Sağlık sigortam olmayacak. Ne yapacağımı bilmiyorum."" dedi. İşten çıkarılan diğer işçiler Adrianna Villarreal, Juana Laura Chavero Ramirez ve Temizlik İşçileri Sendikası Başkanı Olga Miranda da yaşadıkları süreci ve kaygılarını dile getirdi. Küçük bir grup temizlik görevlisi, San Francisco'daki Twitter binasının önündeki protestolarına 5 Kasım'dan bu yana devam ediyor. San Francisco kent savcısı David Chiu, temizlik işçilerinin tazminatsız işten çıkarılmasıyla ilgili Musk'ın yasaları ihlal edip etmediğini soruşturduğunu söyledi. Chiu, BBC'ye yaptığı açıklamada, Musk'ın geçmişte de iş kanunlarını küçümsediğini belirterek ""Bunun olmasına şaşırmadım, işçilerin çektiklerini anlıyorum. Meseleyi ayrıntılı bir şekilde inceleyeceğiz."" ifadelerini kullandı. California eyalet senatosunun üyesi Scott Wiener da temizlikçilere ""korkunç"" davranıldığını söyledi. Wiener, ""Kısa vadede, Elon Musk'ın temizlik görevlilerine insan gibi davrandığını, Noel arifesinde işten atmak yerine onları yeniden istihdam ettiğini görmek istiyorum."" şeklinde konuştu. Twitter yönetimi ise BBC'nin konuyla ilgili sorularına yanıt vermedi. Elon Musk'ın 44 milyar dolara satın alması sonrası sosyal medya şirketi Twitter'da işten çıkarmalar başlamıştı. Twitter çalışanlarının yüzde 50'sinin işine son verildiği bildirilmişti.",non-satiric
"Senato Genel Kurulu, ""Hükümet Cihazlarında Tiktok'a Hayır Yasası"" isimli yasa tasarısını oylamaya sundu. Tasarı, bütün senatörlerin ""evet"" oyunu alarak kabul edildi. Söz konusu tasarı ile federal hükümet çalışanlarının devlete ait cihazlara TikTok uygulamasını indirmesi yasaklanıyor. Tasarının yasalaşması için önce Temsilciler Meclisi Genel Kurulunda onaylanması, ardından da ABD Başkanı Joe Biden tarafından imzalanması gerekiyor. ABD'li siyasetçiler ve istihbarat servisleri, uzun süredir Pekin merkezli ByteDance Ltd tarafından geliştirilen uygulamadaki kişisel bilgilerin Çin hükümetine verildiğini ve bunun da ""ulusal güvenlik endişeleri"" doğurduğunu belirtiyor. TikTok yetkilileri ise bilgilerin hiçbir şekilde Çin hükümeti ile paylaşılmadığını ve hükümetin kendilerinden böyle bir talepte bulunmadığını savunuyor.",non-satiric
"Temsilciler Meclisi İdari Direktörü Ofisi, söz konusu yasağı Temsilciler Meclisi üyeleri ve çalışanlarına gönderdiği elektronik posta ile duyurdu. Duyuruda, ""siber güvenlik ofisinin TikTok uygulamasını yüksek güvenlik riski olarak kabul ettiği"" ve devlete ait cihazlarda halihazırda yüklü olan uygulamaların ise kaldırılması gerektiği kaydedildi. Federal Soruşturma Bürosu (FBI) Direktörü Chris Wray de TikTok'un kontrolünün Çin hükümetinin elinde olduğunu belirterek bunun ABD için ulusal güvenlik endişesi doğurduğu uyarısında bulunmuştu. TikTok Operasyon Şefi Vanessa Pappas ise eylülde ABD Senatosunda katıldığı bir oturumda, Çin hükümetinin uygulamanın verilerine hiçbir erişimi olmadığını belirtmişti.",non-satiric
"Cumhurbaşkanı Recep Tayyip Erdoğan, yeni asgari ücreti açıklayacak. Edinilen bilgiye göre Cumhurbaşkanı Erdoğan, Cumhurbaşkanlığı Külliyesi'nde önümüzdeki dakikalarda yapacağı açıklama ile 2023 yılında uygulanacak asgari ücreti kamuoyuna duyuracak.",non-satiric
"""Tosya fesi"" alanındaki çalışmaları dolayısıyla geçen yıl Kültür ve Turizm Bakanlığınca yok olma tehlikesi altındaki geleneksel sanatları icra eden somut olmayan kültürel miras taşıyıcılarına verilen ""Sanatçı Tanıtım Kartı""na layık görülen Tahtacı, iki önce katıldığı kursta öğrendiği kitre bebek yapımında da kendini geliştirdi. Tahtacı, yöresel giysiler giydirdiği kitre bebekler ile minyatür araç gereçleri kullanarak çeltik eken, yorgan, Tosya kıstısı ve bıçkısı yapan, buğday öğüten kompozisyonlar ortaya koyuyor. Bugüne kadar iki sergi açan Tahtacı, AA muhabirine, Tosya kültüründe çok güzel ama unutulmaya yüz tutmuş meslekler bulunduğunu söyledi. Önce hangi meslekleri canlandırabileceğini düşündüğünü belirten Tahtacı, hangi meslekte kaç bebek kullanacaksa o kadar bebek yaptığını anlattı. Ardından kıyafetlerini diktiğine işaret eden Tahtacı, şöyle devam etti: ""İğne oyası yapımından yorgan dikimine, fırından Tosya çakısına kültürel olarak değerlerimizi ortaya çıkarmak istedim. Coğrafi işaretli kıstımız, çeltiğimiz, bıçkımız var. Mesela eski usulde çeltik ekimini kimse yapmıyor. Ben öküzlerle sürülen, harman yapılan dönemi anlatmaya çalıştım. Tosya fırınını, keşkek yapımını, bulgur kaynatmayı, sonra güneşte kurutulup değirmende çekilmesini, yayık yapmayı anlattım. Kitre bebeklerle unutulmaya yüz tutmuş değerleri anlatmaya çalıştım."" Bu işi yaymayı düşündüğünü dile getiren Tahtacı, ""Ben değil, biz olmak istiyorum. Amacım bir atölye açıp burada Tosya bebeklerinin üretilmesi."" dedi. Mimar Vedat Tek Kültür ve Sanat Merkezi Müdürü İlknur Aynan ise ""Kastamonu Bebekleri Projesi"" kapsamında Gazi Üniversitesinden akademisyenlerin desteğiyle kitre bebek yapım kursları açtıklarını söyledi. Tosya'da da bu kurslardan açtıklarını anlatan Aynan, ""Nevin Hanım da bu kursa katılanlardan. Kendisi geleneksel Tosya fesi ustası. Kültür ve Turizm Bakanlığı sanatçısı oldu. Onunla gurur duyuyoruz."" ifadesini kullandı. Tahtacı'nın çok gayretli olduğunu vurgulayan Aynan, ""Nevin Hanım, Tosya'nın değerleri ve kültürünü anlatan, birçok kadına örnek olabilecek projeler yaptı. Tosya'da yapılan her şeyi planlayarak düzgün şekilde anlattı. Burada bütün kadınlara örnek olabilecek bir hikaye var."" diye konuştu.",non-satiric
"Derik ilçesine bağlı Dede köyünde 40 yıl önce dünyaya gelen ve 9 yaşından sonra boyu hızla uzayan Kösen, 2009'da 2 metre 51 santimetre boyu, 27,5 santimetre uzunluğundaki el ve 36,5 santimetrelik ayaklarıyla Guinness Rekorlar Kitabı'na girdi. Bu rekoru 13 yıldır kimseye kaptırmayan dev adam Kösen, 40'ıncı yaşını kutladı. Evinde ailesiyle yeni yaşını karşılayan, üzerinde 'Boyun gibi ömrün de uzun olsun' ve '40 yaşında uzun adam' yazısı bulunan pastayı kesen Kösen, pastadaki mumları üflerken de tüm dünyaya huzur, mutluluk ve barış diledi. Yurt içi ve yurt dışındaki sevenleri de telefonla arayarak ya da mesaj göndererek dev adamın doğum gününü tebrik etti. Sultan Kösen AA muhabirine, yeni yaşına sevdikleriyle bir arada girmenin sevincini yaşadığını söyledi. Yeryüzünün yaşayan en uzun insanı olarak Guinness Rekorlar Kitabı'na 3 rekorla girdiğini anımsatan Kösen, ""13 yıldır yeryüzünün yaşayan en uzun insanı ile en büyük ellere ve en uzun ayaklara sahip kişisi olarak unvanımı koruyorum. Bugün 40 yaşıma girdim. Ailem, arkadaşlarım, dostlarım bizleri yalnız bırakmadı bu mutlu günümde. Birlikte doğum günümü kutladım. 40 yaşıma girdim ama kalbim bir çocuk kalbi gibi, hiç yaşlanmıyor. 14-15 yaşındayım gibi geliyor."" dedi. Yeni yaşına girerken tüm dünya için güzel dileklerde bulunduğunu ifade eden Kösen, kendisi için de özel bir dilek dilediğini belirtti. Kösen, ""Kendim için de dileğim, boyum çok uzun olduğu için araba kullanamıyorum, bana, boyuma göre özel bir araba yapmalarını istiyorum. Bir de Mardin'de Sultan Kösen Müzesi yapılmasını isterim. İnşallah ilerleyen günlerde bunu hayata geçiririm."" ifadelerini kullandı. Guinness Rekorlar Kitabı'nın yeni sayısında da yer aldığını, ülkeyi temsil etmekten gurur duyduğunu anlatan Kösen, bugüne kadar 127 ülkeyi gezdiğini, yeni yaşında da Türkiye'yi gururla tanıtmayı sürdüreceğini kaydetti. Kösen, geçen ay Romanya'nın başkenti Bükreş'te ulusal bir televizyon kanalında katıldığı programda yemek yaptığını, ardından ABD'nin Florida eyaletinin Orlando kentinde festivale katıldığını belirterek, ""Ülkemi tanıttım, anlı şanlı bayrağımızı dalgalandırdık. Ülkemizi gururla temsil ediyorum, gittiğim her yere Türkiye'yi de yanımda götürüyorum."" diye konuştu. Uzun boylu olmanın dezavantajları bulunduğunu ancak bunu avantaja çevirmeye çalıştığını belirten Kösen, hayata pozitif baktığını ifade etti. Kösen, hayata hep gülümsediğini ve mutlu olduğunu dile getirerek, ""Boyumun uzun olması beni mutsuz etmedi. Hayatı seviyorum. İnsanlar pozitif yanımı görünce mutlu oluyor. Bu da beni mutlu ediyor. Doğum günüm olduğu için yurt dışından ve yurt içinden herkes arıyor, mesaj gönderiyor, mail atıyor. Herkes doğum günümü kutluyor, çok teşekkür ediyorum."" sözlerine yer verdi.",non-satiric
"Osmanlı döneminde Yusuf Ziya Paşa tarafından 1794'te cami, medrese, şadırvan, kütüphane ve çeşmeden oluşan külliye şeklinde inşa edilen ve ibadethane olarak da kesintisiz hizmet veren tarihi camide, Malatya Vakıflar Bölge Müdürlüğünce 2017'de başlatılan restorasyon çalışmaları tamamlandı. 18. yüzyıl Osmanlı kültür ve sanatını yansıtması bakımından büyük önem taşıyan ancak geçmiş yıllarda tadilatlar sonucu sıvayla kapatılarak üzerlerine aslını yansıtmayan kopyalarının yapıldığı tespit edilen duvar ve kubbe motifleri ile kalem işi bezemeler, kapsamlı ve hassas restorasyon çalışmasıyla ortaya çıkarıldı. Malatya Vakıflar Bölge Müdürü Adem Bacanlı, AA muhabirine, Kültür ve Turizm Bakanlığının koordinasyonunda Vakıflar Genel Müdürlüğünün desteğiyle yapılan restorasyon çalışmaları ile ata yadigarı tarihi yapılara sahip çıktıklarını belirtti. Bu kapsamda Yusuf Ziya Paşa Camisi ve Külliyesinin restorasyon çalışmalarının tamamlandığını, caminin ibadete açıldığını ifade eden Bacanlı, şöyle konuştu: ""Çalışmalar sırasında camide orijinal malzemeyi bulup çıkarmak, onu korumak, aslına uygun restore etmek için büyük uğraş verildi. Restorasyonun bu kadar uzamasına bir sebep de bu düşünce tarzımız oldu. Dönemsel olarak duvar ve kubbedeki motif ve desenlerin üzerine sonradan rastgele yapılmış sıvalar ya da güzelleştirmek adına zaman içerisinde bilinçsizce yapılan bazı uygulamalar bu restorasyon ve onarım çalışmaları sırasında tamamen kaldırıldı. Tavanda, beden duvarlarında, minberde, mihraptaki bütün desenler üzerleri sıva raspası yapılarak orijinal haline getirildi. Bu çalışmalar neticesinde bundan 228 yıl önceki düşünceyle, o zamanki maharetli ellerin yaptığı duvar motifleri ile kalem işi bezemeleri aslına uygun restore ederek vatandaşlarımızın beğenisine sunduk."" Caminin ibadete açılması için her türlü çalışmanın özveriyle yapıldığını aktaran Bacanlı, tarihi caminin iç ve dış mimarisinin yanı sıra özellikle duvar ve kubbesindeki motifler, kalem içi bezemeler, salbek ve şemse desenler ile hat yazılarıyla dikkat çektiğini bildirdi. Bacanlı, ""Caminin orijinal yapısına sadık kalarak asırlar önceki özelliklerini günümüze en doğru şekilde yansıtmaya çalıştık."" ifadesini kullandı. Keban Kaymakamı Yasin Ardıç, caminin ilçenin önemli tarihi değerlerinden biri olduğunu aktardı. Caminin değerli motiflerinin orijinal şekliyle ortaya çıkartıldığını ifade eden Ardıç, ""Yapılan restorasyonla eser yeniden ayağa kaldırıldı. Camimizin çok ciddi turist çekeceğini düşünüyoruz. Tarihi ve kültürel değeri çok yüksek olan bu camimize herkesi bekliyoruz."" dedi. Keban Belediye Başkanı Fethiye Atlı, restorasyon çalışmasıyla devletin ecdat yadigarı camiyi daha görkemli hale getirdiğini dile getirdi. Atlı, ""Daha önce yapılan çalışmalarda duvarlardaki değerli kalem işleri sıva altlarında bırakılmıştı. Yapılan restorasyon sırasında bunlar uzun uğraşlar sonucu gün yüzüne çıkarıldı."" diye konuştu.",non-satiric
"Cumhurbaşkanı Recep Tayyip Erdoğan, ""Bugün toplam yatırım bedeli 5 milyar 880 milyon lirayı geçen 244 ayrı projenin resmi açılışını yaparak Samsun'un büyümesi, gelişmesi, kalkınması yolunda yeni bir adımı daha atıyoruz."" dedi. Cumhurbaşkanı Erdoğan, Cumhuriyet Meydanı'nda düzenlenen, Vezirköprü Devlet Hastanesi, Asarcık-Kavak Yolu, 19 Mayıs Ballıca Kampüsü ve Yapımı Tamamlanan Diğer Projelerin Toplu Açılış Töreni'nde konuştu. Samsunluları Cemal Safi'nin ""Doğduğum Samsun"" şiiriyle selamlayan Erdoğan, en son eylül ayında Teknofest için geldiği Samsun'a birkaç aylık ayrılığa rağmen hasret kaldıklarını söyledi. Bugün hem hasret gidermek hem de tamamlanan yatırımların resmi açılışını yapmak üzere Samsun'da olduklarını belirten Erdoğan, meydanda ihtişamlı bir kalabalık olduğunu, aldığı resmi rakama göre katılımın 100 bin kişiye ulaştığını aktardı. Cumhurbaşkanı Erdoğan, havalimanından meydana gelirken yol boyunca Samsunlularla el ele, gönül gönüle olduklarını ifade etti. Eğitimde yatırım tutarı 817 milyon lirayı bulan anaokulundan liseye her kademede 799 derslik, 9 atölye ve 400 kişilik pansiyondan oluşan 66 ayrı projeyi burada bugün resmen hizmete açacaklarını belirten Erdoğan, 19 Mayıs Üniversitesinin mühendislik fakültesi ek binası ile sağlık uygulama ve araştırma merkezi yoğun bakım ünitesinin de aralarında yer aldığı 213 milyon liralık yatırımların resmi açılışını da bugün yapacaklarını söyledi. Samsun Üniversitesinin Özdemir Bayraktar Havacılık ve Uzay Bilimleri Fakültesi başta olmak üzere 60 milyon liralık yatırımla hayata geçirdiği Ballıca Kampüsü'ndeki 6 ayrı projesi ile Vezirköprü 150 yataklı devlet hastanesi ve 20 üniteli diş merkezinin, 25'er yataklı Salıpazarı, 19 Mayıs, Kavak devlet hastanelerinin, çeşitli ilçelerdeki sağlık merkezlerini de bugün açacaklarını aktaran Erdoğan, ""Durmak yok. Bugün bir başka önemli adım, Asarcık-Kavak yolunun tamamlanan 25 kilometrelik kesimini ve Havza tarihi Kurtköprüsü yolunu hizmete sunuyoruz. Nasıl? Laf değil icraat, icraat."" diye konuştu. Çeşitli kurumların hizmet binalarını, organize sanayi bölgelerinin altyapı yatırımlarını, enerji yatırımlarını, çiftçilere verilen hibe desteklerini, restorasyonları, yurt binalarını da hizmete açacaklarını belirten Erdoğan, söyle devam etti: ""Büyükşehir belediyemizin feribottan elektrikli otobüs sistemine, akıllı trafik güvenliği projesinden araç filosunu güçlendirmeye, altyapı yatırımlarından sosyal hizmet birimlerine kadar geniş bir alanda tutarı 2 milyar 742 milyon lirayı bulan 50 ayrı yatırımının resmi açılışını gerçekleştiriyoruz. Gençler, aynı şekilde ilçe belediyelerimizin çok sayıda yatırımının açılışını da buradan yapıyoruz. Böylece bugün toplam yatırım bedeli ne biliyor musunuz? 5 milyar 880 milyon lirayı geçen 244 ayrı projenin resmi açılışını yaparak Samsun'un büyümesi, gelişmesi, kalkınması yolunda yeni bir adımı daha atıyoruz. Burası Samsun. Burası istiklalimizin, istikbalimizin adımının atıldığı yer."" Açılışı yapılan eser ve hizmetlerin hayırlı olmasını dileyen Erdoğan, yatırımların şehre kazandırılmasında emeği geçenleri tebrik etti. Erdoğan, Samsun'a yaptıkları yatırımların bunlardan ibaret olmadığını dile getirdi. Samsunlu sanatçı Orhan Gencebay'ın rahatsızlığı nedeniyle programa katılamadığını belirten Erdoğan, ""Mevsim Bahar Olunca"" şarkısının sözlerini okudu. Samsun'a bugüne kadar yaptıkları yatırımları da anlatan Erdoğan, son 20 yılda şehre güncel rakamla 56 milyar lira tutarında kamu yatırımı yapıldığını bildirdi. Eğitimde 5 bin 686 yeni derslik inşa edildiğini, ikinci devlet üniversitesi olarak Samsun Üniversitesini şehre kazandırdıklarını, 12 bin 767 kişi kapasiteli yükseköğrenim yurt binaları açtıklarını, toplam 102 spor tesisini Samsun'a kazandırdıklarını aktaran Erdoğan, sosyal yardımlarda Samsunlu ihtiyaç sahiplerine toplam yaklaşık 6 milyar lira tutarında kaynakla destek olduklarını söyledi. Sağlıkta toplamda 2 bin 93 yataklı 21 hastane dahil şehre 42 sağlık tesisi yaptıklarını da aktaran Erdoğan, şunları kaydetti: ""900 yataklı Samsun Şehir Hastanemizle birlikte 5 sağlık tesisimizin yapımına devam ediyoruz. Çevre ve şehircilikte, TOKİ eliyle Samsun'da 11 bin 264 konut projesini hayata geçirdik. Samsun'da İlk Evim Projesi kapsamında 4 bin 450 konut daha inşa edecek, 5 bin altyapısı hazır müstakil ve müşterek arsa verecek, İlk İşyerim Kampanyası'yla da 100 yeni iş yeri yapacağız. Şehrimiz için 3'ünü hizmete aldığımız 6 millet bahçesi projemiz bulunuyor. Ulaştırmada, 120 kilometreden devraldığımız bölünmüş yol uzunluğunu nereye çıkardık, 312 kilometreye ulaştırdık. Yapımı süren Ladik-Taşova yolunu, Samsun Bafra arası ile Samsun çevre yolundaki çalışmaları 2023 yılında tamamlıyoruz. Gelemen Lojistik Merkezi'ni işletmeye aldık. Samsun-Sivas arasındaki demiryolunun modernizasyonunu yaparak yaklaşık, buraya dikkat, 9 saat süren yolu 5,5 saate indirdik."" Cumhurbaşkanı Erdoğan, ""Her krizde kendi gücümüze dayanarak, yeni fırsatları değerlendirme potansiyelimizi biraz daha ileriye taşıdık. Türkiye Yüzyılı'na işte böyle bir iklimde giriyoruz. Bunun adı Türkiye Yüzyılı, bunu beraber kuracağız."" dedi. Tarım ve orman alanında, Samsun'a 9 baraj, bir içme suyu tesisi, 14 sulama tesisi, 115 dere ıslahı, 2 arazi toplulaştırma ve 5 hidroelektrik santrali inşa ettiklerini belirten Erdoğan, Asarcık-Salıpazarı ve Vezirköprü-Doluca barajları ile 5 sulama tesisinin yapımına devam edildiğini söyledi. Tamamladıkları sulama projeleriyle Samsun'da toplam 562 bin dekar tarım arazisini sulamaya açtıklarını bildiren Cumhurbaşkanı Erdoğan, şunları kaydetti: ""Yapımı devam eden sulama tesislerimizle toplam 111 bin dekar tarım arazisini daha sulayacağız. Samsunlu çiftçilerimize toplamda 3,5 milyar lira tutarında tarımsal destek verdik. Sanayi ve teknolojide 4 yeni organize sanayi bölgesi, bir teknopark, 4 AR-GE merkezi kurduk. Samsunlu işverenlerimize toplam 3 milyar lira tutarında prim teşviki verdik. Enerjide yaklaşık 333 bin doğal gaz abonesi olan Samsun ve 14 ilçesine doğal gaz arzını sağladık. Asarcık ve Salıpazarı'nı da doğal gaza kavuşturacağız."" Samsun'a kazandırdıkları hizmetleri saymakla bitiremediklerini söyleyen Erdoğan, konuşmasına şöyle devam etti: ""Doğu ve Batı Karadeniz ile İç Anadolu'nun kesişim noktası Samsun'u, sahip olduğu potansiyeli en üst düzeyde kullanabilmesi için samimiyetle desteklemeye devam edeceğiz. Samsun'un da bu destekleri en iyi şekilde değerlendirerek sanayiden tarıma her alanda ülkemizin lokomotif şehirlerinden olacağına inanıyorum. 2023'te bu lokomotif, vagonları çekmeye hazır mı? Bugüne kadar yaptığımız yatırımlarla şehrimizi her alanda nasıl büyüttük, geliştirdiysek inşallah bundan sonra da her beklentinizi, her talebinizi, her hayalinizi biz gerçeğe dönüştüreceğiz. Yeter ki biz birliğimize, beraberliğimize, kardeşliğimize sıkı sıkıya sahip çıkalım. Yeter ki son 20 yıldır olduğu gibi 2023'te de aramıza kimseyi sokmayalım. Bugüne kadar girdiğimiz her mücadelede yanımızda olan Samsun'un 2023 tercihini en güçlü şekilde bizden yana kullanacağından şüphe duymuyorum."" Alandakilere, ""Şimdi öyle bir ses verin ki dosta güven, düşmana korku salsın."" diye seslenen Erdoğan, ""Türkiye Yüzyılı'nı birlikte inşa etmeye hazır mıyız? 2023'te güvenli, huzurlu, müreffeh Türkiye'nin yolunu bir kez daha açmaya hazır mıyız? Evlatlarımıza bırakacağımız en değerli miras olan 2053 vizyonuna sahip çıkmaya hazır mıyız? Dışarıda Türkiye düşmanlarının, içeride onların maşalarının heveslerini bir kez daha kursaklarında bırakmaya hazır mıyız?"" sorularına ""Evet"" cevabı alınca, ""Maşallah, Samsun'a da zaten böylesi yakışır. Rabb'im hepinizden razı olsun."" ifadelerini kullandı. Cumhurbaşkanı Erdoğan, Samsun'un Milli Mücadele'nin ilk adımının şehri, istikbalin de istiklalin de kıymetini en iyi bilen şehir olduğunu belirterek, sözlerini şöyle sürdürdü: ""Anadolu'daki bin yıllık varlığımızın neredeyse her günü istiklal mücadelesiyle geçmiştir. Bugün de aynı mücadeleyi farklı amaçlarla vermeyi sürdürüyoruz. Ülkemizin yönetimini üstlendiğimiz 20 yıl boyunca da sayısız örneğiyle bu mücadelenin içinde yer aldık. Vesayetçilerden darbecilere, teröristlerden ekonomik tetikçilere kadar her çeşidinden tehdide karşı milletimiz ve devletimizin bekasını savunduk. Asırlardır önümüze kurulan tuzakların gayesi açıktı. Amaç, Türkiye'yi yeniden inşa edilen küresel siyasi ve ekonomik düzenin dışında bırakmaktı. Yeri geldi sinsi oyunlarla asırlık yurtlarımızı bizden kopardılar. Yeri geldi kayıplarımızın acısıyla bizi iki büklüm ettiler. Yeri geldi mezhep, yeri geldi köken farklılıkları üzerinden birbirimize düşürdüler. Yeri geldi içimizdeki tetikçilerini üzerimize saldılar. Yeri geldi terör örgütleri üzerinden terbiye edilmeye çalışıldık. Ama biz bunların hiçbirini yutmadık. Gabar'da, Cudi'de, Tendürek'te, Bestler Dereler'de bunları çökerttik mi? Ne demiştim hatırlayın, 'Bunların inlerine gireceğiz, inlerine.' Girdik. Şimdi parlamentomuzda bu terör örgütünün uzantıları var. Bu uzantıları da 2023'te hep birlikte temizlemeye hazır mıyız?"" Seçimlerde çok çalışacaklarını, kapı kapı dolaşacaklarını belirten Erdoğan, ""İnşallah 2023'te artık parlamentomuz gerçek sahipleriyle ihya olacak, inşa olacak. Bu altılı masayı, bunları hep birlikte çökerteceğinize inanıyorum."" dedi. Cumhurbaşkanı Erdoğan, Türkiye'de yaşanan her acının hem insani hem ekonomik maliyeti olduğunu dile getirerek, şunları anlattı: ""Aşağı yukarı aynı şartlarda kalkınma yarışına başladığımız kimi ülkeler alıp başını giderken biz geri kalmışlığa yıllarca mahkum edildik. Hükümete geldiğimizde tüm bu faturaların ağır yükü altında, beli bükülmüş bir Türkiye vardı. Ülkeyi yönetme sorumluluğunu alınca Allah'ın yardımı ve milletimizin desteğiyle kolları sıvayıp hemen işe giriştik. Bir yandan tarihimizin en büyük demokrasi ve kalkınma hamlesini başlatırken diğer yandan üzerimizde asırlardır uygulanan senaryoları birer birer yırtıp çöpe attık. Türkiye'yi 81 vilayeti ve 85 milyon vatandaşıyla eğitimden sağlığa, güvenlikten adalete, ulaştırmadan enerjiye, şehircilikten spora, her alanda dünyanın birinci ligine çıkartacak eser ve hizmetlere kavuşturduk. Hamdolsun 20 yıldır asırlık sorunları çözmekle kalmadık, gelişmiş ülkelerin bile gıptayla baktığı ve örnek aldığı bir hizmet altyapısı kurduk. Şimdi ne diyorlar? 'Türkiye gerçekten farklı bir ülke. Türkiye artık emir alan değil, emir veren bir ülke.' Yaşanan her küresel kriz, ülkemizin sahip olduğu gücün daha iyi anlaşılmasına vesile oluyor."" Kovid-19 salgını sürecinde Türkiye'nin sağlık sisteminin gücünün görüldüğünü belirten Erdoğan, şu değerlendirmede bulundu: ""Dünyanın dört bir yanına ürettiğimiz aşıları, ilaçları gönderdik. Niye? Çünkü biz veren eldik. Ve ne dedik? 'Veren el, alan elden hayırlıdır.' Küresel emtia ve tedarik krizinde üretim altyapımızın gücünü gördük. Ekonomide küçülmenin konuşulduğu bir dönemde istihdam kapasitemizin gücünü gördük. Enerji krizinde imkanlarımızı en üst seviyede harekete geçirmek için yaptığımız yatırımların gücünü gördük. Velhasıl her krizde, kendi gücümüze dayanarak, yeni fırsatları değerlendirme potansiyelimizi biraz daha ileriye taşıdık. Türkiye Yüzyılı'na işte böyle bir iklimde giriyoruz. Bunun adı Türkiye Yüzyılı, bunu beraber kuracağız."" Cumhurbaşkanı Erdoğan, ""2023'te milletimizden kendi adımıza son defa istediğimiz destekten alacağımız güçle Türkiye Yüzyılı'nın inşasını başlatıp bu kutlu bayrağı gençlere teslim edeceğiz."" dedi. Cumhurbaşkanı Erdoğan, vatan topraklarının dört bir yandan işgal edildiği bir dönemde Samsun'da yakılan özgürlük ateşinin Ankara'da milli iradeye dönüştüğünü, Afyon'da da büyük bir zaferle tanıştığını vurgulayarak bu topraklardaki son devletin cumhuriyeti ilan ettiği zamanlarda kurulan hayallerini, bir asır sonra gerçeğe dönüştürmenin eşiği içerisinde olduklarını söyledi. Kaybedilen altın kıymetindeki yılların, heba edilen imkanların ve yapılan zulümlerin hesabının en iyi Türkiye Yüzyılı'na dört elle sarılarak sorulabileceğine işaret eden Erdoğan, konuşmasına şöyle devam etti: ""Ülkemizin sadece geçtiğimiz 10 yılında olup bitenler dahil bu kadim mücadelenin ne kadar derin olduğunu ne kadar acımasız yürütüldüğünü göstermeye yeterlidir. Üstelik unutmayın derenin taşıyla derenin kuşunu vurma misali, bu sinsi alçaklıkların hepsinde de kendi insanımız kullanıldı. 'Alevi, Sünni' dediler. 'Sağcı, solcu' dediler. 'İlerici, gerici' dediler. 'Kürt, Türk' dediler. Hep bizi birbirimize kırdırdılar. Sadece PKK ve FETÖ terör örgütlerinin ülkemize insani maliyeti bile tek başına onlarca yıla bedeldir. Türkiye, bu tuzakları çözdükçe, içindeki mankurtları tasfiye ettikçe, gücünü geçirdikçe adeta kendine gelmiştir."" 2023 hedefleriyle 12 yıl önce milletin huzuruna çıktıklarında birilerinin kendileriyle dalga geçtiğini hatırlatan Erdoğan, azim ve kararlılıkla aradan geçen yıllar boyunca hedeflerini hayata geçirerek bugünlere geldiklerini aktardı. Şimdi de Türkiye Yüzyılı'yla ilgili büyük bir atılımın müjdelerini paylaştığını dile getiren Erdoğan, şunları söyledi: ""İnşallah 2023'te milletimizden kendi adımıza son defa istediğimiz destekten alacağımız güçle Türkiye Yüzyılı'nın inşasını başlatıp bu kutlu bayrağı gençlerimize teslim edeceğiz. Gençler, hanımlar sizden çok daha güçlü çıkıyor... Maşallah... İşte 2023'e böyle yürüyeceğiz. Bizim büyüklerimizden devraldığımız Türkiye ile gençlerimize devredeceğimiz Türkiye arasındaki asırlık farkı akıl ve vicdan sahibi herkes görmektedir. Şimdi hazır mısınız? Gençler, Türkiye Yüzyılı için hazır mıyız? Öyleyse 2023'e kadar hep birlikte gece gündüz çalışacağız. Hanımlar, Türkiye Yüzyılı için hazır mıyız? Sizlerden de seçime girmedik ev, kazanmadık gönül bırakmamanızı bekliyorum. Unutmayın, kale içeriden fethedilir. Ne demek bu? Yani kalenin içinde kim var? Hanım var, bayanlar var. Bayanlarla bu işi bitirdik mi 2023 bitmiştir. Samsun 103 yıl önce Milli Mücadele'de yaptığı gibi Türkiye Yüzyılı'nın da öncüsü, müjdecisi, taşıyıcısı olacaktır. Kardeşlerim, yaklaşık yarım asrı bulan siyasi hayatımız neredeyse her gün hangi sıfatla, hangi konumla olursa olsun, hep milletimizin içinde ona hizmet etmekle geçti. Bu kardeşiniz 50 yıldır siyasetin içinde 50 yıldır sadece halkıyla beraber yürüdü, halkıyla beraber yattı, kalktı ve dört bir yanını ülkemizin dolaştık. Buralara böyle geldik. Biz milletimize karşı daima hasbi olduk, hesabi olmadık. Hep milletimizin diliyle konuştuk. Milletimizin sevinciyle sevindik. Milletimizin öfkesiyle öfkelendik. Ve üstat ne diyor? 'Ey düşmanım. Sen benim ifadem ve hızımsın. Gündüz geceye muhtaç, bana da sen lazımsın.' Öyle ithal danışmanlarla yürümedik biz bu yollarda. Siz varsınız yeter. Nedir o ithal danışmanlar filan falan. Geç o işleri geç. Gözümüzle, kalbimizle hep milletimize baktık. Hamdolsun geçtiğimiz tüm imkanları, istikametimizi bozmadan vermeyi başardık."" Türkiye'yi bölgesinde ve dünyada dikkatle takip edilen, sözüne kulak ve tavrına önem verilen bir ülke haline getirdiklerini vurgulayan Erdoğan, ""İşte Rusya-Ukrayna Savaşı. Kim var ortada? Türkiye var. Tahıl koridorunu biz açtık. Tüm dünyaya oradan tahıl gönderiyoruz. Şimdi yarın nasip olursa Sayın Putin'le arkasından Sayın Zelenskiy ile görüşmeler yapacağım. Ve yine daha neler yapabiliriz? Bunları konuşacağız. Biz dünya ile beraberiz. İthal ürünlerle değil. Olay bu..."" dedi. Ülkelerin tarihlerinde her seçimin, bir yol ayrımı olduğuna işaret eden Erdoğan, milletin 15 seçimdir kendilerini açık ara birinci yaparak iradesini büyük ve güçlü Türkiye yolunda ilerlemekten yana kullandığını belirtti. Cumhurbaşkanı Erdoğan, ""İnsan nisyan ile maluldür"" ifadesini kullanarak şunları kaydetti: ""Bunca yıldır ülkeyi yöneten bir kişinin elbette eksikleri de hatta hataları da olabilir. Eski Türkiye'nin en büyük sorunu, milletin yetki verdiklerinden ülkeye ve millete vermedikleri hizmetlerin hesabının sorulmamasıydı. Biz bu muhasebeyi kimseye bırakmadan, kendi kendimize yapıyoruz. Ülkemize kazandırdığımız eser ve hizmetleri vazifemizin gereği olarak görüyoruz. Bununla kalmıyor, söz verip de yapamadıklarımızın, yapmamız gerekip de henüz başaramadıklarımızın peşinden koşuyoruz. Türkiye'yi 20 yılda 3 kat büyütmüş olmamızı yeterli bulmuyor, en kısa sürede 2 kat daha büyüterek dünyanın en büyük 10 ülkesi arasına sokmayı hedefliyoruz. Milletimize, kazandırdığımız hizmetleri yeterli bulmuyoruz. Teknolojiden özgürlüklere, her alanda geleceğin dünyasının altyapısını kurmayı hedefliyoruz. Ülkemizin dört bir yanında inşa ettiğimiz eserleri yeterli bulmuyoruz. Tıpkı yerli ve milli otomobilimiz Togg gibi tıpkı Yusufeli Barajı gibi tıpkı 500 bin yeni konut projesi gibi çok daha fazlasını yapmayı hedefliyoruz. Şu Samsun'u bu spor tesisleriyle buluşturan kim? Üniversitesiyle buluşturan kim? Kardeşlerim biz çalıştık, ürettik. Samsun'u elhamdülillah buralara getirdik."" Cumhurbaşkanı Erdoğan, ""Türkiye Yüzyılı'na adım atacağımız 2023'ü, ülkemizi küresel, siyasi ve ekonomik sistemin en üstüne çıkartacağımız yeni dönemin sembolü haline getirmekte kararlıyız."" dedi. Kadınların enerjisini ve kabiliyetini hayatın her alanında ülkeye kazandırmak için yaptıklarını yeterli bulmadığını ifade eden Erdoğan, iş hayatından aileye her konuda daha ilerisini hedeflediklerinin altını çizdi. Hayata geçirdikleri projeleri anlatan Erdoğan, ""Çanakkale Köprüsü'nü gördünüz değil mi? Biz buyuz. Bunlar ancak sandalla gezerler. Avrasya Tüneli nedir, anlamazlar. Bunlar, Marmaray Tüneli'ni bilmezler. Bunları yapan biziz. Yavuz Sultan Selim Köprüsü'nü yaptık. Bunlar ne dediler, niye yaptınız? Bizim işimiz bu. 'Eğer arzu etmiyorsanız siz yaya geçin' dedik. Osmangazi Köprüsü'nü yapan kim? İstanbul'u İzmir'e bağladık, 7,5 saatte gidiliyordu, şimdi 3 saatte gidiliyor. Bay Kemal, sen İzmir'den seçildin değil mi? Bak seni bile yaya yürümekten alıkoyduk. Artık 3 saatte, 3,5 saatte İstanbul'dan İzmir'e gidebiliyorsun."" diye konuştu. Gençlerin ufkunu, yaşadıkları köyle, mahalleyle, şehirle sınırlı olmaktan çıkarıp dünyayı kucaklayacak seviyeye getirmeyi yeterli bulmadıklarını ve gözlerini uzaya diktiğini belirten Erdoğan, şunları kaydetti: ""Terörle mücadelede, vatan savunmasında, bölgemizdeki güvenlik ve refah mimarisinde geldiğimiz konumu yeterli bulmuyoruz. Tüm mazlumların ve mağdurların duasını alacak hedefler peşinde koşuyoruz. Özetle, yaptıklarımızın üzerine yatmıyoruz. Henüz yapamadıklarımızın hayıflanmasıyla daha çok çalışıyoruz. Bizim sadece sağlıkta, sadece ulaştırmada, sadece enerjide, sadece şehircilikte, sadece sosyal desteklerde, bakınız hepsinde demiyorum, bunların sadece birinde yaptıklarımız, karşımızdakilerin ömrü boyunca yapabildiklerini fersah fersah geçmeye yeter."" Erdoğan, 8. Cumhurbaşkanı Turgut Özal'ın, ""Bizim icraatlarımıza onların hayalleri bile yetişemez."" ifadesini hatırlatarak, ""Ülkemizde siyasetin mecrasını, ölçeğini öylesine yukarıya taşıdık ki karşımızdakilerin güya 'program' diye, güya 'proje' diye ifade ettikleri hususların çok ötesinde artık bir Türkiye gerçeği var. Türkiye Yüzyılı'na adım atacağımız 2023'ü, ülkemizi küresel, siyasi ve ekonomik sistemin en üstüne çıkartacağımız yeni dönemin sembolü haline getirmekte kararlıyız. Verdiğimiz her mücadele, yaptığımız her iş nasıl sizlerin gözü önünde yaşandıysa Türkiye Yüzyılı'nı da aynı şekilde inşa edeceğiz."" ifadelerini kullandı. Bu yolculuğun gelecek etabını da yine Türk halkıyla sürdürmeye talip olduklarını ifade eden Erdoğan, Samsun'un Cumhuriyet'in yeni yüzyılına da damga vuracağından şüphesi bulunmadığını söyledi. Erdoğan, açılışını yaptıkları eser ve hizmetlerin hayırlı olmasını dileyerek emeği geçenleri tebrik etti. Konuşmasının ardından Erdoğan, Asarcık-Kavak yolu açılışı için telekonferans yöntemiyle Ulaştırma ve Altyapı Bakanı Adil Karaismailoğlu'na bağlandı. Erdoğan, vatandaşlara yolu nasıl bulduklarını sorarak, ""Bay Kemal de izlemiş midir? Görmesi lazım. Samsun'a da bu yakışır. Dolayısıyla çok çalışacağız çünkü Allah göstermesin bunların eline bu ülke kalırsa biz çamurdan, bataklıktan geçemeyiz."" diye konuştu. Erdoğan, daha sonra yolun açılışını gerçekleştirdi. Ardından Vezirköprü Devlet Hastanesi, eski Sağlık Bakanı Ahmet Demircan'a bağlantı yapılarak açıldı. Samsun Üniversitesi Ballıca Kampüsü'nün açılışı için de telekonferans ile Yükseköğretim Kurulu Başkanı Prof. Dr. Erol Özvar'a bağlantı yapıldı. Üniversite yerleşkesini ve dersliklerinin görüntüsünü alandakilerle izleyen Erdoğan, burada bulunan bir fakülteye dünürü Özdemir Bayraktar'ın adının verilmesinden duyduğu memnuniyeti dile getirerek açılışı gerçekleştirdi. Cumhurbaşkanı Erdoğan, son olarak Samsun'da yapılan tüm eser ve projelerin toplu açılışını kurdele keserek gerçekleştirdi. Toplu açılış töreninin yapıldığı Cumhuriyet Meydanı'nda binalara ""Türkiye Yüzyılı"", ""Samsun Hazır"" afişleri ile üzerinde Cumhurbaşkanı Erdoğan ve MHP Genel Başkanı Devlet Bahçeli'nin fotoğrafının yer aldığı ""Yüzyılın Birlikteliği"" yazılı afiş asıldı. Tören öncesinde açık öğretim sınavı nedeniyle öğrencilerin rahatsız olmaması için hassasiyet gösterilerek alanda müzik yayınına son verildi. Çevre, Şehircilik ve İklim Değişikliği Bakanı Murat Kurum, AK Parti Genel Başkan Yardımcısı Çiğdem Karaaslan, Samsun Büyükşehir Belediye Başkanı Mustafa Demir'in de konuşma yaptığı törene, Tarım ve Orman Bakanı Vahit Kirişci, AK Parti Genel Başkanvekili Numan Kurtulmuş ve AK Parti Genel Başkan Yardımcısı Hayati Yazıcı da katıldı.",non-satiric
"Haute-Savoie vilayetindeki Annecy Genevois Hastane Merkezi'ni ziyaret eden Braun, burada yaptığı açıklamada, ülkenin çeşitli salgınlarla karşı karşıya olduğunu söyledi. Braun, grip vakalarındaki ciddi artış nedeniyle yoğun bakım servislerinin dolu olduğuna dikkati çekti. Sağlık sisteminin son derece zor zamanlar geçirdiğini kaydeden Braun, pratisyen hekimlerinin böyle bir dönemde grev yapmalarının uygun olmadığını dile getirdi. Fransız Bakan gelecek ay ülkenin sağlık sisteminin yeniden yapılandırma çalışmalarını başlatacaklarını değindi. Fransa'da pratisyen hekimler, iş koşullarının kötüleşmesini protesto etmek ve konsültasyon ücretlerinin artışı talebiyle hafta başında bu yana muayenehanelerinin kapılarını kapattı. Yarın İçin Doktorlar Topluluğunun çağrısıyla başlatılan grevin 2 Ocak tarihe kadar sürmesi bekleniyor.",non-satiric
"UWW'den yapılan açıklamaya göre, erkekler 125 kiloda 7 yıl sonra ilk, toplamda 3'üncü dünya şampiyonluğuna ulaşan ve 9'uncu kez Avrupa şampiyonu olan Taha, unvanın sahibi oldu. Bu yıl ayrıca Uluslararası Yaşar Doğu Turnuvası'nı da kazanan Taha, topladığı 68 bin puanla sıkletinde dünya sıralamasının zirvesinde yer aldı.",non-satiric
"Bağımsız Devletler Topluluğu, Yurt Dışında Yaşayan Vatandaşlar ve Uluslararası İşbirliği İçin Federal Ajans (Rossotrudniçestvo) Başkanı Yevgeniy Primakov’un sosyal medyadan yaptığı açıklamaya göre, Orta Afrika Cumhuriyeti’nin başkenti Bangui’deki Rus Evi’ne yönelik terör saldırısı düzenlendi. Merkeze posta ile gelen bir paketi Rus Evi Müdürü Dmitriy Sıtıy’ın açmasıyla patlama meydana gelirken, Sıtıy yaralı olarak hastaneye kaldırıldı. Rusya’nın Bangui Büyükelçiliğinden yapılan açıklamada da merkezde patlayan paketin belirsiz bir yerden geldiği, elçilikteki güvenlik önlemlerinin artırıldığı belirtildi. Rusya Dışişleri Bakanlığı da saldırıyı kınayan bir açıklama yaptı. Orta Afrika Cumhuriyeti'nin yetkili makamları tarafından yürütülen soruşturma sonucunda saldırıyı organize eden ve gerçekleştiren sorumluların tespit edilerek cezalandırılması istenilen açıklamada, “Açıkça Bangui'deki Rus Evi'nin faaliyetlerini engellemeyi ve daha geniş anlamda iki ülke arasındaki dostane ilişkilerin başarıyla gelişmesine zarar vermeyi amaçlayan bu suç eylemini şiddetle kınıyoruz.” ifadeleri kullanıldı.",non-satiric
"Uzmanlar, Batı'da uygulamaya konulan İslam karşıtı yasaların sadece Müslümanları ilgilendirmediğini belirterek, ileriki süreçlerde bu yasaların batılı toplumların özgürlüklerini de derinden etkileyeceği uyarısında bulundu. ""Geleceği Şekillendirmek: Belirsizlikler, Gerçekler ve Fırsatlar"" temasıyla 6. düzenlenen TRT World Forum 2022 etkinliği kapsamında İstanbul'da bulunan İngiltere Leeds Üniversitesi Sosyoloji Bölümü Öğretim Üyesi Salman Sayyid, AA muhabirine yaptığı değerlendirmede, İslamofobinin kaçınılmaz şekilde küresel bir soruna dönüştüğünü söyledi. Sayyid, İslamofobinin özellikle Avrupa’da kurumsallaşarak siyaset için kullanışlı bir malzemeye dönüştürüldüğünü ifade ederek, ""Dünyanın birçok yerinde bu kavram artık kurumsallaştı. Başta Avrupa olmak üzere birçok ülkede sağ eğilimler ve ırkçılık artış gösterdi. Ekonomik bahanelerle beraber bu söylem Avrupalı siyasiler için bir ranta dönüştü. Birçok siyasi lider, maalesef İslamofobi üzerinde siyasetini şekillendirmeye başladı."" dedi. İslamofobi ile mücadele etmenin en önemli yollarından birinin artık bu olguyu kabul etmekten ve bu doğrultuda örgütlenmekten geçtiğini vurgulayan Sayyid, şöyle devam etti: ""İslam düşmanlığı, İslam ve Müslüman karşıtlığı tüm dünyada ciddi boyutlara vardı. Bununla mücadele etmenin yolu, örgütlenmek ve kolektif eylemlerde bulunmaktan geçiyor. Bu konuda insanların eğitilmesi gerekiyor. Adil bir dünya isteyen veya bunun idealini taşıyan herkes, İslamofobinin sadece Müslümanları ilgilendiren bir konu olmadığını bilmek zorunda. Çünkü bugün, Müslümanlara yönelik kısıtlamaların yarın kendilerine de döneceğini anlamaları gerekiyor. Bu sorun, devletle toplum arasında da ciddi sorunlara yol açıyor. Toplumlardaki farklı bireylerin birbiriyle iletişimini de çok ciddi bir şekilde ve derinden etkiliyor."" Dünyanın birçok yerinde Müslümanlara yönelik şiddet ve asimilasyonun artarak devam ettiğini, buna karşın İslam ülkelerinin İslamofobi ile mücadele konusunda son derece yetersiz kaldığını, İslamofobik eylemleri kınamaktan öteye gitmediğini belirten Sayyid, şunları söyledi: ""Jeopolitik gerçeklikler nedeniyle Müslümanlara yönelik şiddete karşı durmak bazen meşakkatli olabiliyor. Fakat bu jeopolitik gerçeklikler üzerinden Müslümanların ezilmesine de göz yumulmamalı. İslam ülkeleri, İslamofobi ile mücadele gündemlerini sıcak tutmak ve bu sorunu daha yüksek sesle dile getirmek zorunda. Özellikle Uygur, Rohingyalar, Keşmir ve Filistin konusunda daha ciddi adımlar atmak, caydırıcı eylemlerde bulunmak zorundalar. Baskı altında olan bu insanlara yeterince destek verilmeli."" İbn Haldun Üniversitesi Siyaset Bilimi ve Uluslararası İlişkiler Bölümü Öğretim Üyesi Dr. Heba Raouf Ezzat ise İslamofobi, ırkçılık ve benzeri sorunların dünyadaki adalet sisteminde yaşanan çarpıklıklardan kaynaklandığını belirterek, insanları, saldırılara karşı koruyacak yasaların uygulamaya konulması gerektiğini kaydetti. İslamofobi ile mücadele konusunda medyanın etkin şekilde kullanılması gerektiğine işaret eden Ezzat, aynı zamanda TRT World Forum gibi etkinliklerin çok daha fazla düzenlenmesi, farklı düşüncelerde kişilerin bir araya getirilmesi ve bir tartışma ortamının yaratılması gerektiğini aktardı. Ezzat, bazı İslam ülkelerinde de İslam karşıtlığının artmaya başladığına işaret ederek, ""İslam ile sekülerizm arasında kalan toplumlarda bu tür çatışmaları görebiliyoruz. Aslında bu daha çok siyasi kutuplaşmalardan kaynaklanıyor. Yoksa birebir konuştuğunuzda bu insanlar size inançlı olduklarını, İslam'a değer verdiklerini söyleyebiliyor. Bu çatışma, daha çok özgürlüklerin kısıtlanması ve ekonomik çıkarlar noktasında kendini gösteriyor. Biz Müslümanlar, her koşulda bu insanlarla kendi aramızda bir köprü kurmak ve diyaloğa açık olmak zorundayız."" değerlendirmesini yaptı. Avrupa'da son yıllarda İslamofobinin hızla yayıldığını ve şu anki kuşağın bununla mücadelede yetersiz kaldığını anlatan Ezzat, şöyle devam etti: ""Avrupa'da İslamofobiye karşı giderek daha fazla aktivizme tanık olacağımızı düşünüyorum. Bu nesil, yükselen İslamofobi ile baş edemedi. Yeni nesiller, bu konuda çok daha iyi. Çünkü sistemlerin içini, dışını çok daha iyi biliyorlar. Medya araçlarını kullanma konusunda çok daha bilgi ve eğitime sahipler. Dolayısıyla İslamofobiyle mücadele etmek için yeni stratejiler geliştireceklerdır. Bence toz duman dağıldıktan sonra çok insan aslında İslamofobinin kendi vatandaşlık haklarını baltaladığını görecek. Çünkü İslamofobik yasaların bir gün onları da etkileyeceği şüphe götürmez bir gerçek olarak önlerinde duruyor."" ""Avrupa halkları bir an önce toparlanıp özgürlükleri ve gelecekleri için Müslümanlarla işbirliği yapmak zorunda."" diyen Ezzat, Avrupa'daki siyasilerin, ekonomik nedenlerle ayrımcılık, ırkçılık ve milliyetçilik gibi sloganların arkasına saklanarak halklarını domine ettiklerini anlattı. İslamofobinin küresel bir sorun haline geldiğini dolayısıyla küresel bir mücadelenin kaçınılmaz olduğunu belirten Ezzat, özellikle İslamofobinin yoğun yaşandığı ülkelerde yasaların değişmesi için baskı mekanizmasının çalıştırılması gerektiğini dile getirdi. Ezzat, aktivistlerin ve sivil toplum kuruluşlarının halihazırda Avrupa'nın bazı ülkelerinde uygulamaya konulan İslamofibik yasalara karşı alternatif yasalar üzerinde çalışması gerektiğine işaret ederek, sözlerini şöyle tamamladı: ""Alternatif yasalar hazırlamak, uygulamada olan yasaları değiştirmek ya da yüksek mahkemelere gitmek uzun ve sabır gerektiren süreçler. Dolayısıyla bu konuda ciddi koordinasyon ağlarının kurulması gerekiyor. Sistemin içinde yaşarken, hakim sistemi değiştirmek ciddi bir ağ olmadan başarılacak bir konu değil. Dolayısıyla Batı'daki Müslüman toplulukların ve STK'lerin bu konuda profesyonel bir süreç izlemesi gerekiyor. İslam ülkelerinin de bu işe kaynak ayırması önemli bir etken.""",non-satiric
"Strazburg'da yapılan Avrupa Parlamentosu (AP) Genel Kurul oturumunda konuşan von der Leyen, Rusya-Ukrayna savaşı nedeniyle küresel doğal gaz arzının sıkılaştığını ve Rusya'nın son 8 ayda Avrupa'ya boru hattıyla gönderdiği gaz miktarının yüzde 80 düştüğünü aktardı. Bu durumu, arzı çeşitlendirerek, enerji tasarrufunu artırarak ve yenilenebilir yatırımları hızlandırarak telafi edebildiklerini dile getiren von der Leyen, ""Avrupa'nın gaz depoları dolu, bu kış için güvendeyiz."" dedi. ""Bütün bu yaptıklarımızın bir bedeli var. Rusya'dan ucuz enerji tedariki birçok Avrupa endüstrisinin iş modelinin bir parçasıydı. Bu model, Rusya'nın Ukrayna'ya saldırmasıyla paramparça oldu. Gerçek şu ki, bu model geri gelmeyecek."" diyen von der Leyen, Rus gazının yokluğunda Avrupa'nın çok daha yüksek fosil yakıt fiyatlarıyla karşılaştığını anımsattı. Von der Leyen, Avrupa sanayisi ve KOBİ'leri için sürdürülebilir tek yolun yenilenebilir enerjiye geçiş olduğunu vurgulayarak, yenilenebilir enerji dönüşümünün bir gecede olamayacağını söyledi. ""ABD'deki enflasyonu düşürme yasasının haksız rekabete yol açma riski vardır."" değerlendirmesini yapan von der Leyen, yasadaki Amerikan mallarını satın alma mantığının, ayrımcılığa yol açabilecek vergi indirimlerinin ve Avrupa aleyhine olabilecek üretim sübvansiyonlarının endişe verici olduğunu söyledi. Von der leyen, bu sorunları ele almaları gerektiğini, Avrupa'nın enflasyonu düşürme yasasını hazırlayarak yanıt vermesi gerektiğini kaydetti. AB ülkelerinin kamu yatırımlarını artırmak ve kolaylaştırmak için kurallarını değiştirmesi gerektiğini dile getiren von der Leyen, bu yasanın en endişe verici yönlerini ele almak için ABD ile birlikte çalışmaları ve yeşil dönüşümü hızlandırmaları gerektiğini anlattı. Avrupa sanayinin orta vadede yeşil dönüşümde liderliği sürdürmesi için yapısal çözüme ihtiyaç duyduğunu vurgulayan von der Leyen, bu alanda bir fon kurulması teklifini, AB'nin uzun dönem bütçesinin değerlendirileceği yaz aylarında sunacaklarını sözlerine ekledi.",non-satiric
"Güney Kore Dışişleri Bakanlığından yapılan açıklamada, Dışişleri Bakanı Park Jin'in ülkede bulunan UAEA Başkanı Rafael Grossi ile başkent Seul'de bir araya geldiği belirtildi. Görüşmeye ilişkin ayrıntıların yer aldığı açıklamaya göre Grossi, UAEA'nın, Kuzey Kore'nin nükleer faaliyetlerini kanıtlama kapasitesi ile silah programının önceliği hakkında uluslararası farkındalığı artıracağını söyledi. Grossi, Kuzey Kore'nin nükleer faaliyetlerini yakından takip etmeye devam edeceklerini söyledi. Göreve geldiği 2019'dan bu yana ilk kez Güney Kore'yi ziyaret eden Grossi, UAEA üyesi ülkelerin, Kuzey Kore'nin nükleer programının ciddiyetine ilişkin farkındalıklarını artıracaklarını belirtti. Grossi, Kuzey Kore'nin nükleer programı hakkındaki endişelerin, UAEA ile Güney Kore'nin birlikte çalıştığı birçok önemli konu arasında olduğunu dile getirdi. Bakan Park, UAEA'nın Kuzey Kore'yi nükleer silahlardan arındırma girişimlerine işaret ederek ülkesinin de bu konuyla ilgili Ajans ile daha yakından işbirliği yapacağını belirtti. Diğer yandan, Güney Kore Devlet Başkanı Yoon Suk Yeol günün erken saatlerinde Grossi'yi kabul etti. Kabulde Yoon, Kuzey Kore'nin nükleerden arındırılması için UAEA'nin desteğini istedi. Grossi de Kuzey Kore'nin nükleer programının önlenmesine destek olacağını ifade etti. Ajans, Kuzey Kore'deki nükleer faaliyetleri izlemek için uydu görüntülerinden ve açık kaynaklardan yararlandıklarını açıklamıştı. Kuzey Kore'nin, nükleer programının ""kalbi"" olarak adlandırdığı Yongbyon'daki nükleer kompleksinde ne kadar zenginleştirilmiş uranyum ve plütonyum ürettiği ve bunların nerede sakladığı tam olarak bilinmiyor. Ülkedeki müfettişlerinin görevden alındığı 2009 yılından bu yana ise UAEA'nın Yongbyon'daki nükleer komplekse erişimi bulunmuyor. Kuzey Kore yönetiminin, 2022 başından bu yana, farklı menzillerde 30'u aşkın füze denemesi yaptığı biliniyor.",non-satiric
"Güneş enerjisi sektöründe faaliyet gösteren çok sayıda kuruluşun üyesi olduğu Brüksel merkezli SolarPower Europe Birliği, Avrupa'da güneş enerjisi pazar görünümüne ilişkin raporunu yayımladı. Raporda, 2022 yılında rekor seviyede enerji fiyatları ve jeopolitik gerilimler nedeniyle güneş enerjisinin Avrupa'da potansiyelini ortaya koyduğuna işaret edildi. Sektörün bu dönemde ciddi tedarik zinciri sıkıntıları ve Kovid-19 kısıtlamaları yaşamadığına işaret edilen raporda, ""AB üyesi 27 ülke 2022'de şebekelerine 41,4 gigavatsaatlik yeni güneş enerjisi kapasitesi ekledi."" ifadesi kullanıldı. Raporda, 2021 yılında güneş enerji kapasitesinin 28,1 gigavatsaat artış gösterdiği anımsatılarak, 2022 yılında kurulan güneş enerji kapasitesinin önceki yıla kıyasla yüzde 47 arttığı belirtildi. AB ve üye ülkelerin güneş enerjisi teknolojisini Rus fosil yakıtlarına olan bağımlılıklarını azaltmak için ""yeşil, uygun fiyatlı ve hızlı"" bir çözüm olarak tanımladığına işaret edilen raporda, bunun sektöre yatırımları güçlendirdiği kaydedildi. Raporda, 2022'de Almanya'nın 7,9 gigavatsaat, İspanya'nın 7,5 gigavatsaat, Polonya'nın 4,9 gigavatsaat, Hollanda'nın 4 gigavatsaat ve Fransa'nın 2,7 gigavatsaat yeni güneş enerjisi kapasitesi kurduğu belirtildi. AB'nin güneş enerjisi üretim kapasitesinin 2021 yılında 167,5 gigavatsaat olduğu anımsatılan raporda, bu kapasitenin 2022'de 208,9 gigavatsaate ulaştığının altı çizildi. Raporda, yeni yatırımların hayata geçmesiyle güneş enerji kapasitesinin 2023'te 262 gigavatsaate çıkmasının beklendiği ifade edildi.",non-satiric
"Resmi Gazete'de 30 Kasım'da yayımlanarak yürürlüğe giren Polis Yüksek Öğretim Kanunu ile Bazı Kanunlarda Değişiklik Yapılmasına Dair Kanun kapsamında, emniyet hizmetleri sınıfından sağlık sebebiyle yargı kararı gereğince ilişiği kesilenlerin genel idare hizmetleri (GİH) sınıfına açıktan atanabilmelerine imkan tanındı. Emniyet Genel Müdürlüğü, açıktan atamaya dair usul ve esasları belirledi. Buna göre, atanma talebinde bulunacak kişilerin il emniyet müdürlükleri veya Emniyet Genel Müdürlüğü Personel Başkanlığına 6 ay içerisinde dilekçe ile başvurması gerekiyor. Başvurular sonrası Personel Başkanlığınca yapılacak değerlendirmede, gerekli şartları taşıdığına karar verilenlerden sağlık kurulu raporu (giriş raporu) istenecek. Bu kişilerle ilgili aynı zamanda güvenlik soruşturması ve arşiv araştırması işlemleri başlatılacak. Sağlık Yönetmeliği'nde belirlenmiş usul ve esaslara uygun şekilde alınacak giriş raporuyla ilgili karar, Sağlık Komisyonunca genel idare hizmetleri sınıfına atanmak için gerekli sağlık şartları yönünden değerlendirme yapılarak verilecek. Belirlenen şartları taşıdığı değerlendirilenlerin, Emniyet Genel Müdürlüğünün merkez ve taşra birimlerindeki genel idare hizmetleri sınıfında durumlarına uygun unvanlara atanmaları Emniyet Genel Müdürünün onayı ile yapılacak.",non-satiric
"Prof. Dr. İlyas Kemaloğlu, Rusya-Ukrayna savaşının dünü, bugünü ve geleceğine dair bir değerlendirmeyi AA Analiz için 3 soruda kaleme aldı. 1991’de Sovyetler Birliği yıkılmasına rağmen baş mirasçısı Rusya Federasyonu, çeşitli entegrasyon projeleriyle eski Sovyet coğrafyasındaki etkisini devam ettirmeye yönelik bir siyaset izlemeye devam etti. Nitekim Kremlin, 21. yüzyılın başında elindeki dış politika kozlarından da istifade ederek özellikle Orta Asya ile Kafkasya’da yeniden etkili konuma geldi. Tüm bu süreçte Rusya açısından en büyük sorunu Gürcistan, Ukrayna, Azerbaycan ve Moldova oluşturdu. Ukrayna’nın Rusya açısından arz ettiği önem şüphesiz çok daha farklı. Ukrayna, Moskova’nın Ortodoks ve Slav projeleri açısından da Rusya ile Avrupa arasında tampon bölge olması açısından da büyük önem arz ediyor. Dolayısıyla Moskova, başından itibaren Ukrayna’nın AB ve NATO ile yakınlaşmasından rahatsız oldu. Ukrayna’da Rusya yanlısı iktidarı hedef alan renkli devrimler (2004 ve 2014), yalnızca Rusya-Ukrayna ilişkilerini değil, Rusya-Batı ilişkilerini de olumsuz etkiledi. Batı destekli renkli devrimlere karşı Rusya referandumları kullandı. Nitekim 2014’te Kırım’da düzenlenen ve yalnızca Rus nüfusun katıldığı referandumla Kırım, Rusya’ya ilhak edildi. Buna karşılık Rusya G-8’den çıkartıldı ve yaptırımlarla karşı karşıya kaldı. Şubat 2022’de daha büyük sorunlar baş gösterdi. 21 Şubat 2022 tarihinde Rusya Federasyonu Devlet Başkanı Vladimir Putin, Rusya halkına yaptığı seslenişte Ukrayna’nın doğusundaki Luhansk ile Donetsk cumhuriyetlerini tanıdığını açıkladı ve ardından bölgeye Rus askeri birliklerini gönderdi. 24 Şubat 2022 tarihinde ise Moskova, “özel askeri operasyon” başlattığını duyurarak Ukrayna topraklarına girdi. Rus yetkililerine göre operasyonun amacı, Ukrayna’nın tarafsız hale getirilmesi, silahsızlaştırılması ve Donbas bölgesinde yaşayan Rus nüfusunun güvenliğinin sağlanması idi. Rusya bu amaçlarına kısa sürede ulaşmayı hedefliyordu. Ancak Ukrayna’nın büyük bir direnç göstermesi ve Batı’nın Ukrayna’ya hızlı şekilde yardım etmeye başlaması, buradaki gelişmelerin adeta Rusya-Batı savaşına dönüşmesine ve stratejilerin değişmesine neden oldu. Nitekim Eylül 2022’de daha şubat ayında Rusya tarafından tanınan Donetsk ile Luhansk’ta ve savaş sırasında ele geçirilen Herson ile Zaporijya’da referandumlar gerçekleştirilerek bu bölgelerin Rusya’ya katıldığı ilan edildi. Son iki bölgede Rusya kontrolü tam sağlamamış durumda ve bugün çatışmalar bu noktalarda yoğunlaşmış bulunuyor. Rusya-Ukrayna savaşı bir yılını doldururken şimdiden on binlerce insanın ölümüne ve milyonlarca insanın göçüne yol açtı. Doğu Avrupa’nın önemli ülkelerinden Ukrayna’nın önemli kısmı harap durumda. Kısa ve orta vadede burada barış tesis edilse de şüphesiz en büyük zararı Ukrayna toprakları ile halkı gördü. Rus-Ukrayna kardeşliği de büyük bir darbe aldı. Ukrayna krizi, adeta Rusya-Batı savaşına dönüştü. AB ve ABD, bir taraftan Rusya’ya çok yönlü yaptırım uygulamaya başlarken ve Rusya ile ilişkileri minimum seviyeye indirirken diğer taraftan da Ukrayna’ya maddi ve askeri yardımda bulunuyor. Rusya-Batı mücadelesi, Rusya’nın dış politika, ekonomi ve enerji alanlarında Asya’ya yönelmesine sebep olurken Avrupa ülkelerinin siyasi, askeri ve enerji alanlarında ABD’ye olan bağlılığı arttı. Ukrayna krizi, boru hatları ve demir yolları güzergahlarının değişimine dahi yol açtı. Nitekim Rusya ile iş birliğinin kesilmesi, Avrupa’nın enerji sorunu yaşamasına sebep oluyor. Ukrayna krizi, bir kez daha Rusya ile Batı arasında III. Dünya Savaşı ve nükleer savaş ihtimalini gündeme getirdi. Rusya ile ABD arasındaki silahsızlanma anlaşmalarının askıya alınması da bu ihtimali artırıyor. Başka dünya ülkeleri, Rusya-Ukrayna krizinden yararlanarak kendi sorunlarını çözmeye çalışıyor. Bu bağlamda Pasifik'te artan Çin-Tayvan gerginliği en önemli örneği teşkil ediyor. Yine Ukrayna önemli bir tahıl tedarikçisi olduğundan, başta Afrika ülkeleri olmak üzere birçok ülke ve bölge savaştan ötürü tahıl krizi yaşıyor ve bundan sonra da kriz devam edecek gibi görünüyor. Tüm bu süreçte başta BM ve diğer uluslararası örgütlerin etkisizliği ve başarısızlığı ile Türkiye'nin arabuluculuk faaliyetlerindeki başarısı bir kez daha ortaya çıktı. Ankara bir taraftan barışın tesisi için çaba gösterirken diğer taraftan esir takası ve tahıl sorunlarının çözülmesini sağladı. Bu husus, bölgede ve uluslararası arenada son yıllarda gittikçe artan Türkiye’nin prestijini ve ağırlığını bir kez daha ortaya koydu. Bu konu ayrıca Türkiye’nin Türk cumhuriyetleriyle ilişkilerine de önemli katkıda bulundu. Ukrayna’da barışın tesisi şüphesiz kolay değil. Zira tarafların masaya oturmak için ileri sürdükleri şartlar birbirleriyle çok zıt durumda. Rusya, Kırım ve diğer bölgelerin Rusya toprağı olarak kabul edilmesini isterken Ukrayna, Rusya’nın bu topraklardan tamamen çekilmesini talep ediyor. Moskova, Ukrayna’nın silahsızlandırılmasını ve tarafsızlığının ilanını isterken Kiev, Rusya’nın savaş tazminatı ödemesi gerektiğini ileri sürüyor. Diğer taraftan her ne kadar günümüzde farklı sebeplerden ötürü cephedeki çatışmalar azalmış olsa da hem Rusya hem de Ukrayna kış sonrası için savaş hazırlıklarını sürdürüyor. Barışın sağlanması için taraflardan birinin ya da tüm tarafların geri adım atması gerekiyor. Diğer taraftan bu saatten sonra atılan geri adım, hiçbir ülkenin kamuoyu tarafından anlaşılamayacak gibi görünüyor. Aynı şey, Batı için de geçerli. Batı ülkelerinin yardımlarını kesmeleri; Batı’nın zayıflığı ve Rusya karşısında mağlubiyeti şeklinde yorumlanacak. Dolayısıyla tüm bunlar, tarafların masaya oturmasını zorlaştıran, belki de engelleyen hususlardır. Ancak şüphesiz Ukrayna’da taraflar er ya da geç anlaşmaya varmak zorundalar. Ukrayna’da barış, Batı’nın ve özellikle de ABD’nin Rusya ile anlaşmasına bağlı. Ankara’da yapılan ABD-Rusya görüşmesi, taraflar arasında farklı düzeylerde görüşmelerin yapıldığını ve Ukrayna konusunun da bu görüşmelerin temel konularından biri olduğunu gösterdi. Bu tür görüşmelerin Ankara’da yapılıyor olması da tesadüfi değildir. Türkiye, bugün her anlamda Rusya’nın dünyaya açılan kapısı olduğu gibi bölgede barışın tesisi için de en fazla çabalayan ülkedir. Öyle anlaşılıyor ki, 2023 yılında çatışmalara paralel olarak çeşitli platform ve düzeylerde görüşmeler de yürütülecek. 2024’te hem ABD’de hem Rusya’da başkanlık seçimlerinin yapılıyor olmasının da bunda etkisi olacak. Kremlin, seçimlerin yapılacağı Mart 2024 öncesinde Ukrayna dosyasını kapatmak isteyecektir. Kaldı ki Ukrayna’daki gelişmeler, AB ülkeleri örneğinde olduğu gibi yalnızca Rusya’daki seçimleri değil ABD’deki seçimleri de etkileyecek potansiyele sahip.",non-satiric
"Malatya Büyükşehir Belediyesi Hayvanat Bahçesi'ndeki ""Nene"" isimli maymun, Ağrı Gürbulak Sınır Kapısı'nda yurda yasa dışı yollarla sokulmak istenirken el konulan 11 makak yavrusuna annelik yapıyor. Orduzu Turgut Özal Tabiat Parkı'nda yaklaşık 4 yıl önce hizmet vermeye başlayan hayvanat bahçesi, aslan, kaplan, kurt, ayı, lama, kanguru, ceylan ve deve kuşu gibi 78 türden 1300'ün üzerinde hayvanı barındırıyor. Haziranda Ağrı Gürbulak Sınır Kapısı'nda kaçakçılardan ele geçirilen 3 makak maymunu yavrusuna annelik yapan ""Nene"", yine Ağrı'dan getirilen diğer yavruları da benimsedi. Hayvanat Bahçesi Müdürü Sami Altaş, AA muhabirine, 2018'de faaliyete geçen hayvanat bahçesini şu ana kadar 500 bin kişinin ziyaret ettiğini belirtti. Hayvanat bahçesinde makak, örümcek ve babun olmak üzere 3 maymun türünün de bulunduğunu bildiren Altaş, ""Nene"" ismini verdikleri 11 yaşındaki maymunun 5 yıldır yalnız yaşadığını ifade etti. ""Nene""nin yalnızlığının makak yavrularıyla sona erdiğini anlatan Altaş, şöyle konuştu: ""Ağrı'dan gelen yavrulara annelik etti, uyum sağladılar. Bir süre sonra 10 yavru maymun daha geldi. Nene, şu an tüm yavru maymunlara annelik yapıyor, sahiplik ediyor. Yavru makaklar, Nene ile uyum içinde yaşıyor. Bu 10 yavru makağa da Ağrı Gürbulak Sınır Kapısı'nda el konulmuştu. Doğa Koruma ve Milli Parklar Ağrı Şube Müdürlüğü bize getirdi. Gelen yavru makaklardan bazılarını başka bir belediyeye hibe verdik. Nene, şu an 11 maymuna annelik yapıyor.""",non-satiric
"Kurum kültürünün sürdürülmesi amacıyla geçen yıl kurulan EGO Müzik Topluluğu, aralarında şoför, bakım onarım ustası ve memurların yer aldığı 12 EGO personelinden oluşuyor. Müzik topluluğu, her hafta pazartesi günü bir araya gelerek profesyonel koro şefi eşliğinde çalışmalarını yürütüyor. Şarkılar söyleyerek iş stresinden uzaklaşma imkanı bulan çalışanlar müzik topluluğunda keyifli vakit geçiriyor. Koroda yer alan, EGO İnsan Kaynakları ve Eğitim Dairesi Başkanlığında görevli memur Aynur Tetiköz, AA muhabirine, müziği çok sevdiği için topluluğa katıldığını söyledi. Müzik sevgisinin ailesinden geldiğini aktaran Tetiköz, ""Övünmek gibi olmasın ama sesimi herkes beğenir. Evde yemek yaparken şarkı söylüyorum bu ailemin çok hoşuna gidiyor."" diye konuştu. Halk müziğine ilgisi olduğunu ve koroda da türküler söylediğini belirten Tetiköz, şunları kaydetti: ""Her hafta pazartesi günümü koroya ayırdım. Topluluk sayesinde gerçekten kendimi buldum. Stres atıyorum ve bu çok hoşuma gidiyor. İşten çıkıp müzik çalışmasına gittiğim zaman hiç çalışmamış gibi hissediyorum. Eve şarkı söyleyerek gidiyorum."" Şoför Gazi İlhan da haftanın 6 günü çalıştığını belirterek, ""Elimizden geldiği kadar vatandaşlara karşı güler yüzlü olmaya çalışıyoruz ama zaman zaman bu mümkün olmuyor. İşimiz oldukça stresli, burada rahatlıyoruz."" diye konuştu. İlhan, çocukluk hayali olan şarkı söylemeyi bu koroyla hobiye çevirme imkanı bulduğunu ifade ederek, çevresindeki insanların da sesini çok beğendiğini, düğünlerde şarkı söylettiklerini anlattı. Zaman zaman otobüs seferlerinde kendi kendine bir şeyler mırıldandığını aktaran İlhan, ""Bu, yolcunun da oldukça hoşuna gidiyor. Yolcular, şarkı bittiğinde arka taraftan alkışlıyor."" dedi. Müzik topluluğuna katıldığı için çok mutlu olduğunu dile getiren İlhan, ""Topluluk sayesinde stresim azaldı, yeni arkadaşlar edindim. Burada tanıştığımız arkadaşlarla ailece de görüşüyoruz."" ifadelerini kullandı.",non-satiric
"Bakasetas, Ziraat Türkiye Kupası'nda Yılport Samsunspor ile yapacağı maçın hazırlıklarını sürdüren bordo-mavili takımın antrenmanı öncesinde basın mensuplarının sorularını yanıtladı. Bordo-mavili futbolcu, kendileri için iyi bir hazırlık dönemi geçirdiklerini belirterek, ""Ligin arasına girmeden son maçlarda hem skor hem performans olarak bazı zorluklar yaşadık. Hatalarımızı düzeltip geliştirme konusunda iyi fırsatımız oldu. Hem bizim hem hocamız adına iyi çalıştığımızı düşünüyorum. Geride kalan zor maçlar için daha hazır olduğumuzu düşünüyorum."" şeklinde konuştu. Kupa karşılaşmasının da önemli olduğunu vurgulayan Bakasetas, ""Trabzonspor gibi bir takımda oynarsanız tüm kupaları kazanmak isterseniz. Dolayısıyla kupa maçı da önemli. Fenerbahçe maçı da önemli maç. Bütün derbiler önemli, özeldir. Biz de bütün maçları olduğu gibi bu maçı da kazanmak istiyoruz. Kritik bir maç olacağını biliyoruz. Şu an 6 puan var, kazanırsak 3'e inecek. Bir maç demek. Çok çalışmalı kazanmak için elimizden geleni yapmalıyız."" ifadesini kullandı. Bakasetas, Yunanistan'da aldığı geçen sezonun yurt dışında oynayan en iyi Yunan futbolcusu ödülüne ilişkin de şunları söyledi: ""Her zaman limitlerini zorlamayı, ileri getirmeyi seven birisiyim. Hırslıyım, her seferinde daha iyisini yapmaya çalışıyorum. Kendimi geliştirmeye çalışıyorum.Trabzonspor ailesine, oyuncularına, teknik ekibine bu konuda teşekkür ederim. Kendimi geliştirmem için ilk günden itibaren her seferinde bana yardımcı oluyorlar. Her zaman en iyisini kendim ve takım için istiyorum. Kendime, limit koymuyorum, hedefler bitmez, her ligi kupayı kazanmak isterseniz. Ben de bu manada takımıma ve Trabzonspor'a elimden gelenin en iyisini yapmaya çalışırım."" Hatalarından ders aldıklarını vurgulayan Yunan futbolcu, şunları söyledi: ""Hepimiz insanız, hata yapabiliriz. Sadece futbol oynuyoruz. Bu manada özellikle kendimizi eleştirebilmemiz gerekiyor. Sadece hoca değil, oyuncular da kendilerini eleştirmeli, geliştirmeli. Son 1 ayda, geçtiğimiz 1,5 yıllık süreden daha kötü oynadığımızın farkındayız. Hazırlık döneminde iyi çalıştık. Topa sahip olma, fırsat bulma, rakiple yüzleşme konusunda etkili olacağımızı düşünüyorum. Konya maçında 2-0 dan sonra yediğimiz kolay gollere değinecek olursak yaptığımız hataydı, düzeltmemiz gerekiyor. Bir oyuncu bazında olmaz, bütün takımı ilgilendiren durum. Hücum savunmadan, savunma hücumdan başlar. Hatalarımızı düzelttik. Kendi aramızda çok konuştuk. Takımın patronu hoca, her şeyi o bilir. Basın karşısında söylediği şeyleri soyunma odasında da söyledi. Biz daha çok çalışmalı, kararlı olmalıyız."" Bakasetas, Dünya Kupası finalini Arjantin'in kazanmasının ardından sosyal medyada Siopis ile birlikte çıkan sevinç görüntülerine ilişkin de, ""Bu, Messi ile alakalı değil, Arjantin'i gerçekten seviyorum. Tutkusunu, futbola yaklaşımını seviyorum. Biz de şanslıyız, böyle maçı izleme şansı elde ettik. Futbol tarihinin en iyi maçlarından biri olduğunu söyleyebilirim. Siopis ile mutlu olduk, çünkü Arjantin kazandı."" dedi. Bu sezon taraftarların karşılaşmalara fazla ilgi göstermemesi konusunda da Yunan futbolcu, şunları söyledi: ""Bunun dünya genelinde insanların yaşadığı finansal problemlerden kaynaklandığını düşünüyorum. Lig için bir şey konuşmak çok erken. Geçen sene uzun süre namağlup oynadık, sadece 2 maç kaybettik. Takımların her başarılı dönemleri olduğu gibi zor dönemleri de oluyor. Bu sene farklı kulvarlarda da oynadık. Oynadığımız futbolu taraftarların beğenmemesi konusunda söyleyemem ama dünya genelinde ekonomik kriz var. Onlara ihtiyacımız var, ekstra güç oluyorlar. Geçen sene büyük destek olmuşlardı, gelirlerseler bize yardımcı olacaklardır. Biz kupayı sadece biz, teknik heyet kazanmadı hep birlikte kazandık. Türkiye'de liderle aramızdaki fark çok kısa. Geçen sene hariç Türkiye'de şampiyon olacağını asla bilemezsiniz, kapanabilir."" Dünya kupasında yeni yıldızların çıkmamasına ilişkin de Bakasetas, ""Yeni jenerasyonda buna uygun karakter yapısı yok. İstikrar, disiplin yok. Üst seviyeye ulaşmak zor. Messi ve Ronaldo'nun 15 senedir yaptıkları şeyler harika şeyler. Daha iyi olmak zor. Bu seviyede olabilmek için yeteneğe ihtiyaç var."" diyerek sözlerini tamamladı.",non-satiric
"Diyarbakır Mardin kara yolu Yeşil Vadi Mahallesi Canlı Hayvan Borsası mevkisinde çevik kuvvet polislerini taşıyan servis aracının geçişi sırasında yol kenarına park edilmiş araç patlatıldı. Durumun bildirilmesi üzerine olay yerine çok sayıda sağlık ve polis ekipleri sevk edildi. Yaralanan 1 sivil ve 8 polis memuru 112 Acil Sağlık ekiplerince hastanelere kaldırıldı. Yaralılardan 7'si tedavilerinin ardından taburcu edildi, diğer 2 yaralının tedavisi ise sürüyor. Terör saldırısına ilişkin 2 şüpheli gözaltına alınırken, Diyarbakır Cumhuriyet Başsavcılığı da soruşturma başlattı. Görevlendirilen cumhuriyet savcısının yürüttüğü soruşturma kapsamında olayla ilgili 3 şüphelinin daha gözaltına alındığı, gözaltı sayısının 5'e yükseldiği öğrenildi. İçişleri Bakanı Süleyman Soylu, olayın hemen ardından Twitter hesabından yaptığı açıklamada, Diyarbakır'da çevik kuvvet polislerini taşıyan servis aracının geçişi sırasında meydana gelen patlamada olayın faili olduğu değerlendirilen iki kişinin gözaltına alındığını bildirdi. Soylu, Diyarbakır'da göreve giden polis aracı geçerken saat 05.10'da park halindeki bir araçta patlama meydana geldiğini belirtti. Valilikten yapılan açıklamada, saat 05.10 sıralarında göreve giden çevik kuvvet minibüsünün geçişi esnasında yol kenarına park edilmiş araç patlatılmak suretiyle terör saldırısı yapıldığı bildirildi. Zırhlı polis midibüsü içerisinde bulunan 9 kişinin kontrol amaçlı hastanelere sevk edildiği kaydedilen açıklamada, ""Herhangi bir hayati tehlikeleri bulunmamaktadır. Konuyla ilgili 2 kişi gözaltına alınmıştır."" denildi. Diyarbakır Valisi Ali İhsan Su, İl Emniyet Müdürü Fatih Kaya ve Jandarma Bölge Komutanı Tümgeneral Recep Yalçınkaya ile olay yerinde incelemelerde bulundu. Vali Su, burada gazetecilere yaptığı açıklamada, çevik kuvvet aracı göreve giderken park edilmiş bir aracın patlatılarak terör saldırısının gerçekleştirildiğini söyledi. Terör saldırısına ilişkin 2 şüphelinin gözaltına alındığını bildiren Su, ""Allah'a şükürler olsun ki arkadaşlarımız sadece kontrol amaçlı olarak hastanelere sevk edilmiştir. 9 arkadaşımızdan 7'si ayakta tedaviyle taburcu edilmiştir. 2 arkadaşımız da kontrol altında. Hayati tehlikeleri yok. İnşallah onlar da taburcu olacaktır."" ifadelerini kullandı. Vali Su, şöyle devam etti: ""Araç kiralanmak suretiyle yol kenarına getiriliyor. Aracı kiralayan, buraya getirip patlatan şahıs olduğunu değerlendirdiğimiz şahsı ve olay sonrası taksiyi süren şahsı gözaltına aldık Lice'de. Olayla ilgili tahkikat devam etmektedir. Geçmiş olsun. Çalışmalarımız devam ediyor. Arkadaşların çalışmaları bittikten sonra gerekli açıklamaları yaparız. Tahkikat bittikten sonra inşallah daha geniş bilgiyle açıklama yapılacaktır. Çok şükür ciddi yaralı arkadaşımız yok. İlimizde huzur ve güven ortamının sağlanması için tüm arkadaşlarımızın gayretleriyle çalışmaları sürdürüyoruz.""",non-satiric
"Emine Erdoğan, sosyal medya hesabından yaptığı paylaşımda, şunları kaydetti: ""Büyük İslam mütefekkiri, Mevlana Hazretlerinin iyiliğe, doğruluğa, sevgiye, hoşgörüye daveti, insanlığa en önemli yadigarıdır. Hakikati arayan herkesin kalbine şifa sunan, ilahi sevgiyi öğreten Hazreti Pir'i vuslatının 749. yılında hürmetle, rahmetle yad ediyorum.""",non-satiric
"İlçede bir döner restoranında tüp değiştirilirken meydana gelen patlamanın ardından Nazilli Cumhuriyet Başsavcılığı tarafından yürütülen soruşturma kapsamında gözaltına alınan 6 kişinin İlçe Emniyet Müdürlüğündeki işlemleri tamamlandı. Çalışanlardan N.A, savcılık ifadesinin ardından salıverilirken iş yeri sahibi L.Y, eşi F.Y, tüp bayisi sahibi A.B. ile iş yeri çalışanları Ş.G. ve Z.A, Nazilli Adliyesine sevk edildi. ""Taksirle öldürme ve yaralama"" suçlamasıyla hakimliğe çıkarılan şüphelilerden restoran sahibi L.Y. ve eşi F.Y. ile tüp firması sahibi A.B. tutuklandı. Ş.G. ve Z.A. ise adli kontrol şartıyla serbest bırakıldı. Yaralı oldukları bildirilen ve hastanede gözetim altında olan diğer 4 şüpheliden 3'ünün taburcu edilerek emniyete götürüldüğü, diğerinin tedavisinin devam ettiği öğrenildi. Nazilli Altıntaş Mahallesi Kıbrıs Caddesi'ndeki bir döner restoranında tüp değiştirilirken meydana gelen patlamada 7 kişi yaşamını yitirmiş, 5 kişi yaralanmıştı. Aydın Valisi Hüseyin Aksoy, olayla ilgili 10 kişinin gözaltına alındığını açıklamıştı.",non-satiric
"Kremlin’den yapılan açıklamaya göre Putin, Erdoğan'a gönderdiği mesajda Rusya ile Türkiye arasındaki ilişkilerin zorlu bir yıla rağmen dinamik şekilde geliştiğini vurguladı. Akkuyu Nükleer Güç Santrali ve Türkiye’de kurulması planlanan doğal gaz merkezi başta olmak üzere enerji alanındaki büyük projelerin de devam ettiğine dikkati çeken Putin, ülkelerin birlikte hareket ederek Avrasya kıtasında istikrar ve güvenliğin güçlendirilmesi adına Rus-Türk işbirliği yelpazesinin daha da geliştirilebileceği umudunu paylaştı. Kremlin, Putin’in, Bağımsız Devletler Topluluğu (BDT) üyesi ülkelerin liderlerinin yanı sıra Çin Devlet Başkanı Şi Cinping, Hindistan Başbakanı Narendra Modi, eski Almanya Başbakanı Gerhard Schröder ve eski İtalya Başbakanı Silvio Berlusconi gibi isimlerin de yeni yıllarını kutladığını bildirdi.",non-satiric
"Bakanlıktan yapılan açıklamaya göre, en az kaynakla, en kısa zamanda, en ucuz ve hatasız üretim modelini uygulayan ""model fabrikalar"" 2023 yılında yaygınlaşacak. Açıklamada, Sanayi ve Teknoloji Bakanı Mustafa Varank'ın, Kayseri ve Denizli'de gerçekleştirilen model fabrika açılışındaki konuşmalarının ayrıntılarına da yer verildi. Abdullah Gül Üniversitesi (AGÜ) Kampüsü'ndeki Kayseri Model Fabrika'nın resmi açılışını yapan Varank, Model Fabrika Projesi'nin işletmelere, ""öğren-dönüş"" programlarıyla yalın üretimi öğreten, hiçbir yatırım yapmadan verimliliklerini artırabilen bir çalışma olduğunu belirtti.  Varank, bu fabrikalarda işletmelerin yalın üretimi öğrendiğini ifade ederek, ""Buradan aldıkları danışmanlıklarla kendi üretim süreçlerini yalınlaştırıyor ve ciddi verimlilik artışları elde ediyor. Verimliliğini yüzde 50-70 artıran firmalarımız var. Hiçbir yatırım yapmadan bunu elde edebiliyorlar. İşte aslında bu aynı zamanda dijital dönüşümün de ilk basamağı oluyor."" değerlendirmesinde bulundu. İşletmelere model fabrika projelerini takip etmeleri tavsiyesinde bulunan Varank, burada alınan eğitimlerin 100 bin liraya kadar masrafını KOSGEB kanalıyla ödediklerini anlattı.  Varank, şu anda Türkiye'de 8 model fabrika bulunduğunu dile getirerek, bu fabrikaların sayısını artırmak için büyük bir gayret içerisinde olduklarını vurguladı.  Model fabrikaların sadece bulundukları illere değil, çevre illere de hizmet vereceğini belirten Varank, ""Biz buradan sanayicilerimize, işletmelerimize çağrıda bulunuyoruz, model fabrikalarımıza gelin, yalın üretimi öğrenip hem verimliliğinizi artırın hem de dijital dönüşüme bir basamak daha ilerleyin."" ifadesini kullandı. Kayseri programının ardından Denizli Model Fabrikası'nın da açılışını gerçekleştiren Varank, buradaki konuşmasında, Bakanlık olarak ortak kullanım tesisleriyle girişimcilerin yükünü hafifletmeye devam ettiklerini kaydetti.  Varank, bu yıl sonunda Denizli ve çevre illerden firmaların, bu fabrikaya gelerek hizmet almaya başlayacağını bildirerek, model fabrikalarda sanayicilerin hiçbir yatırım yapmadan, sadece süreçlerini yalınlaştırarak, proseslerini optimize ederek verimliliklerini yüzde 20-30 artırdıklarını vurguladı. Denizli Model Fabrikası, vereceği eğitim ve danışmanlık hizmetleri ile sürekli iyileştirme, yalın üretim, dijital dönüşüm gibi konularda işletmelerin rekabet güçlerini artırmayı amaçlıyor. Yetkinlik ve Dijital Dönüşüm Merkezleri olarak da adlandırılan model fabrikalar, yalın üretim temelli verimlilik artışını amaçlayan ve buna yönelik uygulamalı eğitim ve danışmanlık hizmeti sunan merkezler olarak nitelendiriliyor. Model Fabrikalarda işletmelerin dijital dönüşüm alanında faaliyet gösterebilmeleri için altyapı ve insan kaynağı geliştirme çalışmaları da yürütülüyor. Şu ana kadar, Ankara, Bursa, Konya, Kayseri, Gaziantep, Mersin, Adana ve İzmir'de model fabrikalar kuruldu. 2023 yılı sonuna kadar da Denizli'nin yanı sıra Eskişehir, Kocaeli, Malatya, Samsun ve Trabzon illeri de model fabrikalara kavuşacak.  KOBİ'lerin deneyimsel öğrenme tekniklerini kullanarak yetkinlik kazanmalarını hedefleyen model fabrikaların sayısı 2023 sonunda 14'e çıkacak.",non-satiric
"Strik, ""spor"" kategorisinde Salih Zeki Fazlıoğlu'nun ""Şükür secdesi"" başlıklı fotoğrafını oylayarak ""Bence, Fas, 2022 FIFA Dünya Kupası'nın en iyi hikayesi oldu. Onların hem başarılı hem de samimi bir takım olduğunu gördük. Bütün takımın secdede olması onların egosuz olduğunu gösteriyor. Dünya sporu için örnek olmalı."" dedi. ""Haber"" kategorisinde Wolfgang Schwan'a ait ""Savaşın yüzü"" başlıklı fotoğrafı seçen Strik, ""Başarılı olan Batılı Ukrayna'da durumun bir gecede nasıl tam tersine döndüğünü görüyoruz. Bu sarışın ve yeşil gözlü kadın, savaşın Batı'ya da sıçradığının hatırlatıcısı durumunda."" diye konuştu. Strik, ""çevre-yaşam"" kategorisindeki oyunu da Muhammad Said'in ""Mülteci kışı"" başlıklı fotoğrafından yana kullanırken, ""Bu fotoğraftaki mülteci bir çocuğun, çadırın arkasındaki güvercinleri gözlemesi, onun aslında özgürlüğe bakışını temsil ediyor. Bu fotoğraf çok büyük anlamlar taşıyor."" ifadelerini kullandı.​​​​​​​",non-satiric
"SGK'nin emeklilik işlemlerine ilişkin hazırladığı bilgilendirme videosunda, şu ifadelere yer verildi: ""Emeklilik işlemlerinizi e-Devlet'ten yapabileceğinizi biliyor musunuz? SGK'ye gelmeden evde, cepte, nette, 7/24, istediğiniz zaman, istediğiniz yerde e-Devlet'te işlem yapabilirsiniz. Kolay, hızlı, güvenilir hizmet, e-Devlet platformunda. e-Devlet'te hizmet sürelerinizi görebilir, eksik günleriniz için borçlanma başvuru ve takibinizi yapabilirsiniz. Emeklilik başvurunuzu e-Devlet'ten yapın, işlemleriniz daha hızlı olsun.""",non-satiric
"İstanbul Demir ve Demir Dışı Metaller İhracatçıları Birliği'nden yapılan açıklamaya göre, Türkiye'nin 11 aylık ihracatı, 231 milyar dolar olarak gerçekleşti.  Yüzde 19 artışla ihracata 13,2 milyar dolarlık katkı, demir ve demir dışı metaller sektöründen geldi. Genel ihracattan yüzde 5 pay alan demir ve demir dışı metaller, sanayide en çok dış satım yapan altıncı sektör oldu. Sektörün kasım ayı ihracatı da 1,13 milyar dolar olarak kayıtlara geçti. Açıklamada görüşlerine yer verilen İstanbul Demir ve Demir Dışı Metaller İhracatçıları Birliği Yönetim Kurulu Başkanı Çetin Tecdelioğlu, Ocak-Kasım 2022'de sektörün ihracat miktarının yüzde 3,45 artışla 2,9 milyar ton seviyesinde gerçekleştiğini belirterek, şunları kaydetti:  ""Demir ve demir dışı metaller sektörünün Ocak-Kasım 2022'de birim ihraç fiyatı, Ocak-Kasım 2021 dönemine göre yüzde 15 artışla kilogram başına 4,63 dolara ulaştı. Ocak-Kasım 2022 döneminde en çok ihracatımız 1,8 milyar dolar ile Almanya'ya gerçekleşti. İkinci sıradaki İtalya'ya 990 milyon dolar, üçüncü sırada yer alan ABD'ye ise 870 milyon dolar ihracat gerçekleştirildi. Kasım 2022 döneminde demir ve demir dışı metaller tamamlayıcı sektör ihracatında alüminyum ürün grubu 459 milyon dolar ile değer bazında ilk sırada yer aldı. Tüm tamamlayıcı sektörlerimizde ihracatımızı daha da iyi seviyeler çıkarmak için çalışmalarımıza devam edeceğiz. Bakır sektörü ürün grubunda bakır teller ihracatında dünyada ve Avrupa'da ilk sırada yer alıyoruz. Diğer bakır alaşımları ihracatında ise dünyada ikinci sırada yer alırken, Avrupa'ya ihracatta ilk sıradayız.""",non-satiric
"İngiltere Sağlık Güvenliği Ajansından (UKHSA), yapılan açıklamaya göre, ülkede 18 yaş altı 21 kişi, Strep A bakteriyel enfeksiyonu nedeniyle hayatını kaybetti. Hastalık nedeniyle bugüne kadar yaşamını yitirenlerin sayısı 94'e çıktı. Öte yandan 2017-2018 döneminde 27'si 18 yaş altı olmak üzere, 355 kişi bu bakteri nedeniyle ölmüştü. UKHSA, 6 Aralık'ta yaptığı açıklamada, ailelerin enfeksiyona karşı dikkatli olmaları uyarısında bulunarak antibiyotikle tedavi edilen hastalığın görülme oranının, önceki yıllara kıyasla daha yüksek olduğuna işaret etmişti. Ajans, artışın büyük olasılıkla bakterinin toplum içinde yüksek miktarda dolaşımından kaynaklandığı tahmininde bulunmuştu. Strep A bakterisi, genellikle insanların boğazına ve derisine yerleşerek zaman zaman soğuk algınlığı ve boğaz şişliğine yol açmasıyla biliniyor. Vücudun bazı bölümlerinde kızarıklık ve deri enfeksiyonunun oluşmasına neden olan bakteriler, bazı vakalarda ciddi komplikasyonlara ve ölümlere yol açabiliyor. Hastalığa sebep olan bakteri, hapşırma, öksürük ve yakın temas yoluyla insanlar arasında kolaylıkla yayılabiliyor.",non-satiric
"Hiçbir kadının temel hak ve hürriyetleri kullanması ile kamu veya özel kesimin sunduğu mal ve hizmetlerden yararlanmasının, başının açık ya da örtülü olması şartına bağlanamayacağını; evlilik birliğinin yalnızca kadın ve erkeğin evlenmesiyle oluşturulabileceğini öngören Anayasa değişikliği teklifi, TBMM Başkanlığına sunuldu. Teklif, TBMM Başkanı Mustafa Şentop, MHP Genel Başkanı Devlet Bahçeli, AK Parti Grup Başkanı İsmet Yılmaz, BBP Genel Başkanı Mustafa Destici ve İstanbul Bağımsız Milletvekili Fatih Mehmet Şeker'in de aralarında bulunduğu 336 milletvekilinin imzasını taşıyor. Türkiye Cumhuriyeti Anayasasında Değişiklik Yapılmasına Dair Kanun Teklifi ile Anayasa'nın 24. maddesine, başörtüsüne anayasal güvence getiren hükümler ekleniyor. Buna göre, temel hak ve hürriyetlerin kullanılması ile kamu veya özel kesim tarafından sunulan mal ve hizmetlerden yararlanılması, hiçbir kadının başının örtülü veya açık olması şartına bağlanamayacak. Hiçbir kadın; dini inancı sebebiyle başını örtmesi ve tercih ettiği kıyafetinden dolayı eğitim ve öğrenim, çalışma, seçme, seçilme, siyasi faaliyette bulunma, kamu hizmetlerine girme ile diğer herhangi bir temel hak ve hürriyeti kullanmaktan ya da kamu veya özel kesim tarafından sunulan mal ve hizmetlerden yararlanmaktan hiçbir surette yoksun bırakılamayacak, bu nedenle kınanamayacak, suçlanamayacak ve herhangi bir ayrımcılığa tabi tutulamayacak. Alınan veya verilen bir hizmetin gereği olan kıyafet söz konusu olduğunda devlet, ancak dini inancı sebebiyle kadının başını örtmesini ve tercih ettiği kıyafetini, hiçbir surette engellememek şartıyla gerekli tedbirleri alabilecek. Anayasa'nın 41'inci maddesinin, ""Ailenin korunması ve çocuk hakları"" şeklindeki birinci kenar başlığı, ""Ailenin korunması, evlilik birliği ve çocuk hakları"" olarak değiştiriliyor. Ailenin toplumun temeli olduğunu düzenleyen maddeye, evlilik birliği şartı da ekleniyor. Değişiklik teklifinin gerekçesinde, ""Yalnızca kadın ve erkek olmak üzere iki farklı cinsiyetten bireylerin birbiriyle evlenerek evlilik birliğini oluşturabileceği açıkça düzenlenmekle, bunun dışındaki hiçbir birlikteliğin evlilik birliği olarak kabul edilmeyeceği ve evlilik birliğinin eşler arasında yani kadın ve erkek arasında eşitliğe dayandığı kabul edilmiş olmaktadır. Böylece aile ve evlilik kurumunun her türlü tehlike, tehdit ve saldırılar ile sapkın akımların dayatmalarına karşı korunması amaçlanmaktadır."" denildi. Teklifin genel gerekçesinde, herkesin kanun önünde eşit olduğu; devlet organları ve idare makamlarının, bütün işlemlerinde kanun önünde eşitlik ilkesine uygun hareket etme zorunluluğu bulunduğu belirtildi. Gerekçede, devletin, kamu veya özel kesim tarafından sunulan mal ve hizmetlerden yararlanılmasının önündeki engelleri, kişinin temel hak ve hürriyetlerini sosyal hukuk devleti ve adalet ilkeleriyle bağdaşmayacak surette sınırlayan siyasal, ekonomik ve sosyal engelleri kaldırmak, kişinin maddi, manevi varlığının gelişmesi için gerekli şartları hazırlamakla yükümlü olduğuna işaret edildi. Temel hak ve hürriyetlerin en önemlilerinden birinin din, vicdan hürriyeti olduğu vurgulandı. Temel hak ve hürriyetlerin kullanılmasının, kadınların başlarını örtme veya açma yönündeki tercihlerini de içerdiğine yer verilen gerekçede, ""Demokratik, laik ve sosyal bir hukuk devleti, kadınların bu noktadaki tercihlerini korumakla mükelleftir. Devlet ayrıca pozitif yükümlülüğünün bir gereği olarak, kadınların temel hak ve hürriyetlerini, söz konusu tercihlerine uygun olarak kullanmalarının ve kamu veya özel kesim tarafından sunulan mal ve hizmetlerden yararlanmalarının önündeki engelleri kaldıracak, hukuk dışı ve ayrımcı uygulamalara maruz kalmalarını önleyecek tedbirleri alacaktır."" denildi. Türkiye'de başörtüsü yasağı ve bundan kaynaklanan herhangi bir hak mahrumiyeti bulunmadığına işaret edilen gerekçede, şunlar kaydedildi: ""Ülkemizin başı örtülü ve başı açık kadınları her türlü temel hak ve hürriyetini kullanabilmekte, kamu veya özel kesim tarafından sunulan mal ve hizmetlerden yararlanabilmektedir. Ancak dini inancı sebebiyle başını örten ve kıyafet tercihinde bulunan kadınların; yasal ve idari düzenlemeler veya fiili uygulamalarla, insan onuruyla bağdaşmayan, Anayasa'ya aykırı, ayrımcı ve çağ dışı uygulamalara bir daha maruz bırakılmamaları amacıyla anayasal güvence getirilmektedir."" Ailenin, Türk toplumunun temeli olduğuna işaret edilerek, toplumun ve Türk Devleti'nin ancak güçlü aileyle, güçlü kılınabileceği belirtilen gerekçede, şu değerlendirmelerde bulunuldu: ""Aile kurumunun taşıdığı gerçek değer üzerinden korunması, milletimizin varlığının teminat altına alınması, ailenin ilk nüvesini teşkil eden evlilik birliğinin kadın ve erkekten oluşmasını zorunlu kılmaktadır. Bu kapsamda Anayasa'nın 41'inci maddesinde yapılan düzenlemeyle, evlilik birliğinin erkek ve kadının evlenmesiyle kurulacağı açıkça belirtilerek evlilik birliğine ilişkin bu temel kaide ve esasın kanunla değiştirilmesinin önüne geçilmektedir. Bu suretle her türlü tehlike, tehdit, saldırı, çürüme ve sapkınlığa karşı ailenin korunması için ilave Anayasal güvence sağlanmakta ve ailenin, toplumu ve milleti temelden ifsat edecek anlayışlardan korunması amaçlanmaktadır."" AK Parti Grup Başkanvekili Özlem Zengin, Meclis'te beraberindeki AK Parti ve MHP'nin çoğu kadın milletvekiliyle düzenlediği basın toplantısında, Anayasa değişikliği teklifinin detaylarını açıkladı. Başörtüsü yasaklarının sistematik olarak Türkiye'de kadınlara yönelik bir soykırım olduğunu ifade eden Zengin, ""Toplumsal hayattan, çalışma hayatı ve eğitim hayatından yok edilmek istendik."" dedi. Başörtüsü yasaklarının 1960'tan itibaren başladığını ve kuşaklar boyunca devam ettiğini anlatan Zengin, bu tür yasaklarla mağdur edilen kadınların sorunları ile kendi yaşamında karşılaştığı zorlukları dile getirdi. Zengin, ""Benim de annem başörtülü değil. Başörtülü olmayan anneler kendi kızları için bu mücadeleyi öğrendiler. Benim annem, benim için mücadele etti."" diye konuştu. Mücadeleye başladığında başörtülü bir kadın olmadığını söyleyen Zengin, Türkiye'nin bugüne gelmesinde, başörtülü olmadan bu mücadelenin içinde yer alan insanların desteği bulunduğunu anlattı. Başörtüsü sorununun ülkenin yüzde 90'ını ilgilendirdiğini dile getiren Zengin, başörtüsüne ""bez parçası"" diyenlerin, bu problemi hiç anlamadıklarını, bu konunun ülkede aslında toplum için nasıl bir travma olduğunu anlayamadığını belirtti. Zengin, ""Bu anayasa teklifi Meclis'ten geçse de hepimiz bunları konuşmaya, anlatmaya devam edeceğiz."" dedi. Kendilerine yöneltilen ""Hadi bırakın, geçelim artık. Bu konuda yasaklar bitti, helalleşelim olsun bitsin."" söylemini eleştiren Zengin, ""Çok alaycı buluyorum. Bizi yaralayıcı buluyorum. Sussalar, hiç konuşmasalar, öyle zannediyorum bizim açımızdan çok daha değerli olacak bir tavır içerisinde olacaklar. Tüm bu söylemler meseleye yaklaşım bu konunun hiç anlaşılmadığını gösteriyor."" değerlendirmesinde bulundu. AK Parti Grup Başkanvekili Zengin, başörtülü kadınların ""inançları gereği değil siyaseten örtü taktıkları"" söylemlerine değinerek, ""Bize bunu söyleyenler kendi siyasi gelecekleri için bir kanun teklifi verme ihtiyacı duydular. Kendi siyasi ikballeri için. Öyle olsaydı biz hayatımızı harcamazdık. Binlerce, milyonlarca kadın hayatına bambaşka bir yön verdi, geleceğinden vazgeçti ve bunun geri dönüşü yok. Yaşandı, bitti. O sebeple bu konuyla ilgili galiba en çok arzu ettiğimiz şey anlaşılmak."" ifadelerini kullandı. Türkiye'de başörtüsünü yasaklayan bir kanun olmadığına dikkati çeken Zengin, yasakların bulunduğu dönemde bir avukat olarak başörtüsüyle duruşmada bulunamazken, sanık veya bir vatandaş olarak aynı alanda yer alabildiğini anlattı. Türkiye'de bu yasakların hiçbir kanuni altyapıya dayanmadan fiilen uygulandığını kaydeden Zengin, merhum Cumhurbaşkanı Turgut Özal'ın bu konuyu çözmeye yönelik adımlar attığını ancak bunların Anayasa Mahkemesi tarafından reddedildiğini hatırlattı. 28 Şubat'ta başörtüsü yasakları nedeniyle sorunların tepe noktasına ulaştığını dile getiren Zengin, kadınların çektiği bu ızdırabın, AK Parti'nin kurulmasında önemli rolü olduğunu kaydetti. Zengin, ""AK Parti, inşasında kadınların çok büyük rolü olan bir partidir. Bunlar yaşanmışlıklardan doğdu. Eğer AK Parti tezlerini anlatacak olursak, en büyük tez budur. Mesela bana sorulduğunda yıllar evvel 'Niçin siyaset yapmak istersiniz?' başörtüsü yasaklarının kalkması için, vekil olayım diye değil."" şeklinde konuştu. AK Parti ve MHP'nin, seçim kazanmak için bir araya gelen iki parti olmadığını, fikri anlamda temel konularda birliktelikleri bulunduğunu vurgulayan Zengin, AK Parti ve MHP'nin, 2008'de başörtüsüne yönelik bir anayasa değişikliği yaptığını ancak bu kararın, CHP tarafından iptali için Anayasa Mahkemesine götürüldüğünü ve AK Parti'ye kapatma davası açıldığını söyledi. ""Başbakan eşi olarak Emine Erdoğan'ın, askeri hastanede hasta ziyaretine giremediğini"" hatırlatan Zengin, 28 Şubat döneminde bir sürü kadının eğitimlerini yurt dışında sürdürmek durumunda kaldığını anlattı. Zengin, ""Bu konu, yaşadığımız bir gerçek yani bize verilen bir sufle ile siyaseten bir nasihat ile bunu yapmıyoruz. Bu bizim hayatımız; hayatımızın en temel gerçeği."" dedi. Sivil siyasetin alanının güçlenmesi, vesayetin gücünü kaybetmesi, asker ve yargı bürokrasisinin gücünü kaybetmesiyle Türkiye'de 2013'ten itibaren fiilen bu yasakların kendiliğinden hafiflediğini ifade eden Zengin, aslında başörtüsü özgürlüğü için herhangi bir yasal düzenlemeye ihtiyaç olmadığını ancak CHP'nin bu konuda kanun teklifi vermesinin, anayasa değişikliği teklifini hazırlamalarında etkili olduğunu belirtti. Zengin, CHP'nin, Cumhurbaşkanlığı Hükümet Sistemi'nin yürürlüğe girmesinin ardından yüzde 50+1 oy alma zarureti olmaması durumunda başörtüsü konusunda kanun teklifi sunmayacağını söyleyerek, ""Artık yalnızca kendi mahallelerinde siyaset yapmak yeterli gelmiyor. Tek mahalleden alacağınız oyla cumhurbaşkanı olamıyorsunuz. Bu yüzden mecburen başka insanlarla bir masada oturmak, başka insanları dinlemek ve başka insanlar için çözüm üretmeniz gerekiyor. Bizim hayatımız olan konuda tereciye tere satıyorlar."" diye konuştu. ""Başörtüsü meselesinin, AK Parti'nin siyasi olarak varlığını teşkil eden en önemli unsur"" olduğunu dile getiren Zengin, ""Konuya yaklaşımımız CHP gibi siyasi bir perspektiften olamaz. Biz bu meseleye 'Siyaseten ne ekeceğiz, ne biçeceğiz, ne kazanacağız?' diye bakmıyoruz. Başörtüsü milletin değerlerinin remzi. Siyasi yaklaşımımız, milletin değerleri haline getirmek, bunları buluşturmak. Bu yüzden 20 yıldır iktidarız. Bunun başka cevabı yok. Bu konu bizim için yerli ya da yabancı siyasi danışmanların bize sufle verdiği bir mesele değil."" değerlendirmesinde bulundu. Başı açık ya da başı kapalı olmanın, Anayasa'nın üstünde doğal bir hak olduğunu belirten Zengin, şöyle devam etti: ""Kanunla teminat altına alınan kanunla değişir. Bir kanun teklifi verdiğinizde aslında Anayasa üstü, tabii hakkın bulunduğu yeri aşağıya indiriyorsunuz. Kanunla verilip alınabilen bir hak durumuna getiriyorsunuz ve bu indirgeme nedeniyle bir yasaklamanın önünü açıyorsunuz, hukuken altyapısını oluşturuyorsunuz. Kanunla verdiğimizi kanunla alıyorsunuz ama anayasa ile verdiğiniz bir şeyi kanunla alamazsınız. CHP'nin kanun teklifine siyaseten değil esası, meseleye yaklaşımı ve hukuk mantığı açısından 'hayır' diyoruz, içeriğine ise toptan 'hayır' diyoruz çünkü içeriği yasaklayıcı anlayışın imgelerini, ifadelerini barındırıyor. Bu Anayasa değişikliğiyle gerçek niyetin ortaya çıkması için onlara bir imkan veriyoruz. Bir niyetleri varsa işte kalıcı, olabilecek en üst noktada bir teminat için bugün buradayız. Bir Anayasa değişikliği teklifi veriyoruz. AK Parti Grubu, MHP Grubu, BBP ve imza veren Bağımsız İstanbul Milletvekili Fatih Mehmet Şeker adına, 'Gelin, bu Anayasa değişikliğine destek verin.' diyorum. Bu, 400 milletvekilini geçerek referanduma gitme ihtiyacı da olmadan TBMM'de çözülmeli. TBMM'ye yakışan budur. Bu, Meclisin onurudur, siyaset yapan insanların da onurudur. Hem siyasi partilere hem de bütün milletvekillerine arkadaşlarım adına çağrım; bu Anayasa değişikliğinin Türkiye için gerçek manada ne anlama geldiğini anlamak, idrak etmek, bizim hissiyatını anlamak ve buna destek vermek konusunda da her manada bizim yanımızda olduklarını bilmek istiyoruz."" Özlem Zengin, başörtülü kadınlarla ilgili yapılanların geriye dönüşü olmaksızın ortadan kalkması için bu Anayasa değişikliği teklifinin önemli olduğunun altını çizerek, şunları kaydetti: ""Teklifimiz, yalnızca başörtülü kadınları değil, başörtülü ya da başı açık olmayı, temel hak ve hürriyetlerden yararlanma konusunda bir engelleyici sebep olmaktan çıkarıyor. Yani biz teklifimizde başörtülü kadınların da özgürlüğünü savunuyoruz başı açık kadınların da. Hepsinin özgürlüğü için bu anayasa teklifini veriyoruz. Ayrıca çok yararlandığımız bütün o konuları başlık başlık sayıyoruz. Çalışma hayatı, eğitim hayatı, bunların hepsini sayarak ifade ediyoruz. Daha geniş manada da 'Bir kadın mesleğini icra ederken dini inancına, kıyafetlerine uygun olarak bir mesleki kıyafet tanımı yapılabilir.' diye de altını çiziyoruz. Bu nedenle bu anayasa değişikliği Türkiye'nin belki son 50 yılında yaptığı en önemli anayasa değişikliği. Bir diğer düzenleme de aile müessesesine dair. Aile, dünyada her geçen gün kıymeti daha da artan bir böyle müessese. Aile, Anayasamızda aile toplumun temeli olarak görülmüş ve anayasal olarak koruma altına alınmış bir müessese. Kanunlarımızda çok sarih ifade edilmesine rağmen Anayasa'ya tek bir cümleyle 'evlilik birliğinin bir kadın ve bir erkek arasında olan hukuki bir müessese olduğu' ifadesini koyuyoruz. TBMM'de bu ifadeye karşı çıkacak bir milletvekilinin olacağını da doğrusu düşünmüyorum."" Anayasa değişikliği teklifinde emeği geçen ve bu konuda destek verenlere teşekkür ederken gözyaşlarını tutamayan Zengin, ""Dua ederek ve duamız hayata geçsin diye siyaseten mücadele ederek bugüne gelinmesinde emeği geçenlere şükranlarımı sunuyorum, iyi ki varlar."" dedi. Vicdanı olan herkesin kanaatiyle bu noktaya gelindiğini anlatan Zengin, ""Bu onurlu tavrın, TBMM'de her bir milletvekilinin bunu kendi vicdanına, aklına sorarak bu kararı vermesinin, onlara oy veren insanlara en yakışan tavır olacağına inanıyorum."" ifadesini kullandı. Başörtüsü meselesinin, hiç hak etmediği kadar siyasi boyutuyla konuşulduğunu söyleyen Zengin, ""Başörtülüler bir bütün, sanki içinde insan, ruh yokmuş gibi anlatılıyor. Her birimizin başka hikayesi, yolculuğu var. Hepimiz ayrı bireyleriz. Bu yasaklar bitti, bu anayasa değişikliği de inanıyorum Meclisten geçecek ama biz bunu anlatmaya devam edeceğiz. Bu, bizim hikayemiz."" diye konuştu. TBMM Anayasa Komisyonunda havale edilecek kanun teklifinin görüşme takvime ilişkin Zengin, ""Ocak ayının sonunda görüşülüp şubatta herhalde Meclise gelecektir diye tahmin ediyoruz, kati bir tarih vermek doğru değil."" dedi. Bu arada Zengin, 6 yaşında çocuğun cinsel istismara uğradığı iddiasına ilişkin Meclis'te grubu bulunan siyasi partilerle beraber araştırma komisyonu kurmaya karar verdiklerini bildirdi.",non-satiric
"Bakan Soylu, AA foto muhabirleri ve muhabirlerinin, yurt içi ve yurt dışında çektiği ""haber"", ""spor"" ve ""çevre-yaşam"" kategorilerindeki fotoğrafları inceledi. Haber kategorisinde Emrah Yorulmaz'ın ""TOGG'un ilk yolculuğu"" başlıklı fotoğrafını seçen Soylu, spor kategorisinde Elif Öztürk Özgöncü'nün ""Şampiyonlar"" ve Hakan Burak Altunöz'ün ""Sevinç dalgası"", çevre-yaşam kategorisinde ise Mustafa Hassona'nın ""Masumiyet"" adlı fotoğrafına oy verdi. Soylu, oylamanın ardından AA muhabirine yaptığı açıklamada, ""Yılın Fotoğrafları"" oylamasıyla yıl boyunca olanların tekrar hatırlanmasını sağlayan Anadolu Ajansına teşekkür etti. Mesleki tecrübe sonucu ortaya çıkan her fotoğrafın ayrı bir duygu ve sanatsal içerik barındırdığına işaret eden Soylu, ""Yılın fotoğrafları hem mesleği hem sanatı hem de yılı bize gösteriyor. Bizim açımızdan da ayrı bir heyecan, bunun için çok teşekkür ediyoruz."" dedi. Bakan Soylu, oylamada, Türkiye ve dünyadan çok iyi fotoğraflar bulunduğunu dile getirerek, spor kategorisinde Ampute Futbol Milli Takımı'nın dünya kupası şampiyonluğunu anlatan ve Trabzonspor'un lig şampiyonluğunu ilan etmesinin ardından deniz yoluyla Faroz Limanı'na geldiği anları gösteren fotoğrafların kendisini heyecanlandırdığını söyledi. Çevre-yaşam kategorisinde, Filistin'de kılınan bayram namazı sırasında herkes secdeye eğilmişken bir çocuğun ayakta durduğu anın yer aldığı fotoğrafı seçtiğini belirten Soylu, ""Bu fotoğraf, dünyanın çözemediği bir sorunu tekrar orada bütün masumiyetiyle ortaya koyuyor. Allah'a yalvarış, yakarış ve ona teslimiyet var."" değerlendirmesini yaptı. Soylu, haber kategorisinde de birçok mükemmel fotoğraf olduğunu ifade ederek, seçtiği ""TOGG'un ilk yolculuğu"" fotoğrafına ilişkin şunları söyledi: ""TOGG bizim için bambaşka bir heyecan. Bizden önceki nesiller için, bizden sonraki nesiller için, bizim için bambaşka bir heyecan. Tabii onun ilk çıkış anının fotoğrafı, hepimizin zihinlerinde ve belleklerinde. Bence çok iyi yakalamışlar, çok tebrik ediyorum. Dünyanın birçok yerinde, birçok fotoğrafla ve birçok olayla bizi buluşturuyor. Bu yılbaşı öncesi de geleneğimizi beraber yaşamış olduk. Bu fotoğrafları çeken arkadaşların her birini tebrik ediyorum. İnşallah bundan sonra nice böyle enstantaneler olur. Bazen bizi düşündürüyor, bazen hüzünlendiriyor, bazen gururumuzu okşuyor, bazen tanıtıyor, bunların hepsi var. Bu vesileyle Anadolu Ajansına teşekkürler.""",non-satiric
"Hava sıcaklığının gece sıfırın altında 2 derece ölçüldüğü Erzurum'da soğuk hava nedeniyle ev, iş yeri ve arabaların camları ile yollarda buzlanma oluştu. Kar kalınlığı Palandöken Kayak Merkezi'nde 21, Konaklı Kayak Merkezi'nde ise 11 santimetre ölçüldü. Kars'ta etkili olan soğuk hava, sabah saatlerinde yerini kar yağışına bıraktı. Yüksek kesimlerde yoğunluğunu arttıran kar sürücülere zor anlar yaşattı. Ağaçlar kar ve kırağı ile beyaza büründü. Kar yağışı ve soğuk havanın etkili olduğu Ardahan'da da buzlanma oluştu. Göle ilçesinde ağaçlar ve bitkiler kırağıyla kaplandı.",non-satiric
"Küresel salgın öncesi 2019'da yaklaşık 15,5 milyon turist ile rekora imza atan Antalya'da, 2020 ve 2021'de turist sayısı azalsa da turizm hareketliliği devam etti. 2020'de yaklaşık 3,5 milyon yabancı turistin tatil için tercih ettiği kente geçen yıl gelen turist sayısı ise 9 milyonu geçti. Rusya-Ukrayna arasındaki savaş nedeniyle 2022'ye kötü başlayan Antalya, yaz sezonuyla gelen hareketlilikle yılı yaklaşık 13,5 milyon turistle kapatmaya hazırlanıyor. Gelecek yıl için hedef büyüten sektör, 2023'te 2019'daki rakamları aşmayı amaçlıyor. Antalya Valisi Ersin Yazıcı, AA muhabirine, tüm dünyayı etkileyen küresel salgın sonrası kentin turizmde en yoğun dönemini yaşadığını söyledi. Kente hava yoluyla gelen yabancı turist sayısının 13 milyon 400 bine ulaştığını ifade eden Yazıcı, bunun dışında kentin deniz yoluyla da yabancı misafir konuk ettiğini belirtti. Geçen yıl kente 1 Ocak-26 Aralık itibarıyla yaklaşık 9 milyon 35 bin turist geldiğini dile getiren Yazıcı, bu yıl geçen yılın aynı dönemine göre yaklaşık yüzde 48'lik bir artış gerçekleştiğini bildirdi. Ekim ve kasım aylarının iyi geçtiğini, aralıkta da geçen yıla göre turist sayısında yüzde 53'lük bir artış olduğunu aktaran Yazıcı, ""Pik yılımızdan daha yüksek oranda misafir ağırladığımız dönem oldu. İnşallah gelecek yıl Antalya'da 17 milyonu hedefliyoruz, buna da inanıyoruz. 2022 turizm anlamında çok iyi geçti."" dedi. Şehrin her noktasında direkt ya da dolaylı olarak turizmden etkilenen herkesin bu yıl için olumlu görüş beyan ettiğini dile getiren Yazıcı, Antalya'nın bu yıldan mutlu olduğunu kaydetti. Türkiye'nin turizm gelirlerinin üçte birini Antalya'nın karşıladığına işaret eden Yazıcı, ""Bu yıl da ülke ekonomisine ciddi katkı sağlamış olduk. Sıralamaya baktığımızda yüzde 23'lük kısmını Ruslar oluşturuyor. Rusya'yı Almanya, İngiltere, Polonya, Hollanda takip ediyor. İnşallah gelecek yıl da daha büyük bir artışla yolumuza devam edeceğiz."" diye konuştu. Türkiye Seyahat Acentaları Birliği (TÜRSAB) Akdeniz Bölge Temsil Kurulu Başkanı Rıza Perçin de bu yıla turizmde umutsuz başladıklarını ancak hazirandan itibaren turizm hareketliliğinin arttığını belirtti. Sezonun geç başlamasına rağmen çok iyi gittiğini vurgulayan Perçin, ""Antalya için martta hatta nisanda 10 milyon misafiri hayal olarak düşünürdük ama şu anda 13 milyonu geçtik, 13 milyon 500'e yaklaştık."" dedi. Krizleri olumlu havaya çevirebilen bir sektör olduklarını dile getiren Perçin, salgın döneminde bunun net bir şekilde görüldüğünü ifade etti. Bu yıl bilinen pazarların dışında alternatif pazarların da doğduğuna işaret eden Perçin, şunları söyledi: ""2022 çok iyi geçti, inşallah bir sıkıntı olmadığı takdirde 2023'ten çok çok umutluyuz. Türkiye geneli için 2023'te 50 milyar dolar turizm girdisi, 60 milyon ziyaretçi hedefliyoruz, turizm seyahat acenteleri olarak bunun çalışmalarını yapmaktayız. Hiç aklımıza gelmeyen pazarların da oluşabileceğini düşünüyoruz. Çünkü turizmin en büyük emekçisi olan seyahat acentesi arkadaşlarımız şu anda bavullarını, çantalarını aldı, tanıtım için hiç buraya turist gelmeyen ülkelerin fuarlarına, etkinliklerine gidiyorlar. Afrika pazarını örnek verebiliriz, ismini duyduğumuz ancak nasıl gidileceğini bilmediğimiz bölgeler var, o bölgelerde çalışmalar yapıyorlar."" Rıza Perçin, Rusya, İngiltere başta olmak üzere bilinen pazarlardan da daha fazla misafir beklediklerini sözlerine ekledi.",non-satiric
"Morawiecki, karşılıklı ilişkilerin 45'inci yılı dolayısıyla Brüksel'de düzenlenen AB-Güneydoğu Asya Uluslar Birliği (ASEAN) Liderler Zirvesinin ardından değerlendirmelerde bulundu. Yapılan görüşmelerde Rusya'nın Ukrayna'ya yönelik saldırganlığının kınandığını belirten Morawiecki, ""Bu saldırganlığın gerçekte neyle ilgili olduğunu açıklamak, ittifaklar kurmanın önemli bir parçasıdır."" ifadesini kullandı. Morawiecki, doğal gaz ve enerji fiyatlarının mümkün olduğunca düşürülmesi gerektiğinin altını çizerek, ""Bunca zamandır AB düzeyinde ortak bir zemin yoktu. Bu nedenle, AB ortaklarımızı daha cesur olmaya, köşelere saklanmak yerine AB'nin sahip olduğu ekonomik gücü basitçe kullanmaya çağırıyorum."" değerlendirmesinde bulundu. Dün gerçekleşen AB-ASEAN Liderler Zirvesi kapsamında, AB-Tayland Ortaklık ve İşbirliği Anlaşması ile AB-Malezya Ortaklık ve İşbirliği Anlaşması imzalanmıştı. Anlaşmalar, çevre, enerji, iklim değişikliği, ulaşım, bilim, teknoloji ve ticaret gibi çeşitli konularda siyasi diyaloğu geliştirmeyi hedefliyor. Polonya Başbakanı Mateusz Morawiecki, bazı ülkelerin Rusya'ya yaptırımları hafifletmek için çabaladığını belirterek, ""Polonya buna karşı. Yaptırımların güçlendirilmesi ve sıkılaştırılması çağrısında bulunuyoruz. Rusya'nın mallarına el konulmasından yanayız."" dedi. Morawiecki, Avrupa Birliği (AB) Liderler Zirvesi için geldiği Brüksel'de gazetecilere, Rus lobicilerin yaptırımları hafifletmek için çalışmalar yaptıklarını söyledi. Rusya'ya daha fazla yaptırım uygulanmasını istemeyen ülkelere karşı olduklarını belirten Morawiecki, Moskova'yı durdurmanın herkesin ortak çıkarına olacağını ifade etti. Morawiecki, birkaç ülkenin Rusya'ya yaptırımları hafifletmek için çabaladığını savunarak, ""Polonya buna karşı. Yaptırımların güçlendirilmesi ve sıkılaştırılması çağrısında bulunuyoruz. Rusya'nın mallarına el konulmasından yanayız."" değerlendirmesinde bulundu. El konulan paraların Ukrayna'yı yeniden inşa etmek için kullanılabileceğinin altını çizen Morawiecki, ""Rus oligarkların cüzdanlarına ulaşılmalı. Güçlerini ve zenginliklerini Ukrayna kanı üzerine inşa ettiler. Sadece kendi iyilikleri ve çıkarları, onlar için en büyük değerler."" diye konuştu.",non-satiric
"Bakan Derya Yanık, Adana'da NTV kanalında katıldığı programda gündeme ilişkin değerlendirmelerde bulundu, soruları yanıtladı. Bakanlıklarına yönelik ""6 yaşındaki kız çocuğuna istismar iddiasıyla"" ilgili ""sessiz kalma"" yönünde suçlamalar ve eleştiriler bulunduğu ve olaydan hangi aşamada haberdar olduklarına ilişkin soru üzerine Yanık, Bakanlıklarının bu ve benzeri olaylardaki sorumluluğunun belli olduğunu dile getirdi. Mağdur bir şiddet riski altındaysa ve istismar mağduruysa, iddia bile olsa kendilerine başvurulduğunda gerekli desteği sağladıklarını anlatan Yanık, şöyle konuştu: ""Olayda başlangıç noktası, mağdurun savcılığa şikayetiyle, yani başlamış bir hukuksal sürecin arkasından mağdur bize geldi. 30 Kasım 2020'de Cumhuriyet Savcılığına müracaat ediyor. Bugün işte açılmış olan davanın ilk suç duyurusu aşaması. Akabinde Cumhuriyet Savcılığı konuyu bize ihbar ediyor. 2 Aralık 2020'ydi galiba. İstanbul İl Müdürlüğümüze ihbar ediyorlar ve biz beraberindeki süreçte mağduru, kurum bakımımıza alıyoruz. Gizliliğini sağlıyoruz. Daha sonra hem mağdurla alakalı hem çocuğuyla alakalı gerekli her türlü psikososyal destek sürecini işletiyoruz. Şimdi bizim sessiz kalmak gibi bir eleştirinin muhatabı olmamamız lazım çünkü bizim bu süreçte yapacağımız şey eğer mağdurun kendisinin başlatmadığı bir hukuksal süreç olsaydı, ona hukuki destek sağlayarak adli kolluk, adli mekanizmayı ya da kolluğu harekete geçirmek söz konusu olurdu ama zaten başlamış bir süreç."" Bu süreç içerisinde soruşturmanın devamı aşamasında Cumhuriyet Savcılığına, soruşturmanın akıbetiyle ilgili sürekli soru sorduklarını aktaran Bakan Yanık, ""Mağdurun kendisinin vekaletname verdiği, yetkilendirdiği özel bir avukatı var. Dolayısıyla süreç zaten mağdurun eliyle devam eden bir süreç. Bizim burada mağdura yapacağımız tek şey, daha doğrusu en önemli katkı, gizliliğinin sağlanması. Yani açık kaynaklara da yansıdı O yüzden artık söylemekte bir beis görmüyorum. İşte yerinin deşifre olması, kök aile üyelerinin gelmesi vesaireden sonra tekrar o gizliliği sağlamak için biz Bakanlık olarak ciddi bir mesai harcıyoruz."" diye konuştu. Yanık, okuma yazmayı kendi çabasıyla öğrenmiş ama ilkokul diploması olmayan bir mağdurdan bahsettiklerini belirterek şöyle devam etti: ""Bize geldiği zaman ilkokul diplomasını aldırmışız. Açık ortaokul kaydı yapılmış. Bu arada meslek öğrenmiş, aşçılık kursuna devam etmiş. Çocuğunun sağlık hizmetleri, aşı vesaireye erişimi sağlanmış. Kendisinin o ağır travmatik süreçteki rehabilitasyonu için kuruluşumuzda bakımı, sağlık desteği sağlanmış. Çünkü gizliliğin sağlanması için bir sağlık kuruluşuna götürülmemesi gerekiyordu. Dolayısıyla biz Bakanlık olarak bize tanımlanan görev alanı içerisinde yapmamız gereken her türlü çalışmayı yapmışız. 4 Aralık'ta ilk kabulü alıyoruz, mağduru 8 Aralık'ta kuruluşumuza alıyoruz. 8 Aralık 2020'de ve devamında mağdura gerekli desteği sağlıyoruz. Yetişkin bir bireyin hukuksal sürecine kendisi talep etmediği sürece resen katılma, karışma hakkınız yok. Ne zamana kadar? Dava açılıncaya kadar çünkü 6284 Sayılı Kanun'dan kaynaklı müdahale etme hakkımız var. 2 Aralık 2022'de dava bize ihbar ediliyor. Biz 2 Aralık 2022'de davaya hemen müdahale ettik. Müdahil olarak müracaat ettik. Aynı zamanda sonraki süreçte de hem duruşma tarihinin öne alınması hem sanıkların tutuklu yargılanmasıyla alakalı talebimizi dosyaya ibraz ettik. Nitekim bugün itibarıyla da duruşma tarihi öne çekildi. Dolayısıyla burada sanıklar, yani şu an itibariyle sanıklar soruşturma aşamasında şüpheliler üzerinden Bakanlığımıza yönelik ciddi bir daha doğrusu aslında sadece Bakanlığımıza değil ama siyaset etme biçimi olarak bir haksız saldırı söz konusu."" Bakan Yanık, mağdura psikososyal destek anlamında barınma, koruma, gizliliğin sağlanması anlamında verdikleri desteği bundan sonra hukuksal olarak vereceklerini vurgulayarak, ""Davaya müdahiliz. Davanın bir tarafıyız artık biz Bakanlık olarak."" dedi. Mağdurun kendilerine korunma ve bakım hizmeti için sevk edildiğini aktaran Yanık, ""Bizim Şiddet Önleme ve İzleme Merkezlerimiz, kadın konukevlerimizin varlık sebebi şiddet mağduru ya da istismar mağduru ya da olduğunu iddia eden herhangi bir vatandaşın bu yönde bir talebi varsa al alıp onun korunmasını, bakımını sağlamaktır. Biz de bunu yapmışız."" ifadelerini kullandı. Yanık, konunun kamuoyuna yansımasından sonra mağdurla yeniden bir temas kurulup kurulmadığına ilişkin soruyu, ""Bunu tabii gizlilik kuralı gereği açıklamam mümkün değil ama şunu daha önce de ifade etmiştim, prensipte özellikle altını bir kez daha çizmek istiyorum, mağdurun bizden korunma, barınma, gizliliğin sağlanması, can güvenliğinin temini noktasında herhangi bir talebi olursa her zaman her türlü desteği veririz."" diye yanıtladı. Sadece bu davayı takip etmekle kalmayacaklarının altını çizen Bakan Yanık, şunları kaydetti: ""Ayrıca 2012 yılında mağdurun bir hastaneye müracaatıyla başlayan ve daha sonra takipsiz kalan süreçle alakalı da kemik yaşı tespiti konusuyla alakalı Sağlık Bakanlığımız o dönemdeki o doktorla alakalı soruşturma başlattı. Adalet Bakanlığımız da Cumhuriyet Savcısıyla alakalı soruşturma başlattı. Biz o her iki soruşturmaya da Bakanlık olarak müdahale talebimizi gönderiyoruz. Dolayısıyla mağdurun bir tarafı olduğu, bütün hukuksal süreçleri bundan sonra biz de takip edeceğiz. Burada şunu özellikle ifade etmek istiyorum. Bu olay bir gazete ya da bir televizyon haberiyle kamuoyunun dikkatini çektiği için bizim kurumlar olarak üzerine gittiğimiz bir olay değil. Bir defa bunun kamuoyu tarafından çok iyi bilinmesi lazım. Gazeteci arkadaşlarımızla, basından arkadaşlarımıza ayrı ayrı teşekkür ediyorum. Konunun bir farkındalığı tetiklemek ve bir farkındalık geliştirmek anlamında haberleştirmeleri çok önemli ancak bu konu dava açıldıktan sonra haber oldu. Zaten bizim 2 senedir takip ettiğimiz bir süreç, 2 yıldır devam eden bir soruşturma süreci ve bir dava konusu olmuş. Yani dava açılmış ve açıldıktan sonra bir dava habere dönüştü. Bu anlamda Bakanlığımız özelinde baktığımızda, bizim süreç içerisinde Bakanlığımızın görev ve yetki alanı içerisinde her türlü desteği, katkıyı sağladığımız, mağdurun kendisini zaten hukuksal olarak bir özel vekaletnameyle takip ettirdiği bizim de kanunen dahil olabileceğimiz noktada aynı gün dahil olduğumuz bir süreçten bahsediyoruz."" Yanık, ""Yargılama tarihinin öne çekilmesi sizin girişiminizle mi sağlandı yoksa başka bir süreç mi işledi? sorusuna, ""Duruşma tarihinin öne alınmasını ve sanıkların tutuklu yargılanmasını biz talep ettik. Duruşma tarihinin öne alınmasıyla alakalı talebimiz bugün itibarıyla kabul edildi. Tutuklu yargılamayla alakalı talebimiz henüz dosyada, muhtemelen mahkeme heyeti inceleyecek ve ondan sonra karar verecek."" diye cevap verdi. ""Böyle bir dosyada ve kamuoyu gündemine yansıdıktan sonra böylesine infial uyandıran bir vakada sanıkların tutuksuz yargılanması nasıl değerlendirmek lazım, bir avukat olarak buna ne dersiniz?"" sorusunu yanıtlayan Yanık, şunları kaydetti: ""Mahkemelerin bu anlamda bir takdir yetkisi vardır ancak bu bahis konusu olay, Türk Ceza Kanunu'nda tanımlanan katalog suçlardandır. Yani tutuklanması gereken, tutuklanmanın bir anlamda olayın niteliği gereği teşvik edildiği, bazen zorunlu olduğu suçlardan birisidir. Dolayısıyla zaten böyle olduğu, katalog suçlardan olduğu için biz de tutuklu yargılama talebinde bulunduk. Soruşturmanın önceki evreleriyle alakalı bir değerlendirme yapmayacağım ama bundan sonraki aşamalarında suçun tanımlanış biçimi, iddianamedeki tanımlanış biçimi, oluş biçimi ve mağdurun bu anlamdaki hukukunun korunması, haklarının korunması noktasında biz Türk Ceza Kanunu'ndan, Ceza Muhakemesi Kanunu'ndan kaynaklı, 6284 Sayılı Kanun'dan kaynaklı bütün yetkilerimizi, davanın bir tarafı olarak mağdur lehine kullanacağız. Çok yakından dikkatle takip ettiğimiz bir dava. Bu anlamda her türlü mevzuattan aldığımız yetkiyi bu davada kullanacağız."" Bakan Yanık, ""6 yaşındaki kız çocuğuna istismar iddiasına"" ilişkin, ""Bu vakıf ya da herhangi bir başka vakıf, her kim olursa olsun, başkanı, yöneticisi, mütevellisi a, b, c hiç önemli değil. Kim olursa olsun. Çocukların istismarı, şiddete uğraması bu ve benzeri bir eylemin tarafı ise hiç gözünün yaşına bakılmaz."" dedi. Davayla gündeme gelen vakfa ilişkin soru üzerine Yanık, vakfın incelenmesi, faaliyetlerinin denetlenmesi konusunda genel anlamda İçişleri Bakanlığının, çocukların eğitim süreciyle alakalı sorumluluğun da ağırlıklı olarak Milli Eğitim Bakanlığının kontrolünde olduğunu söyledi. Yanık, soruya ilişkin cevabına şöyle devam etti: ""Bu vakıf ya da herhangi bir başka vakıf, her kim olursa olsun, başkanı, yöneticisi, mütevellisi a, b, c hiç önemli değil. Kim olursa olsun. Çocukların istismarı, şiddete uğraması bu ve benzeri bir eylemin tarafı ise hiç gözünün yaşına bakılmaz. Hiçbir şekilde. Biz bakanlık olarak bu anlamda yapacağımız bir şey varsa zaten kullanırız. İçişleri Bakanlığımız, Adalet Bakanlığımız, Milli Eğitim Bakanlığımız, AK Parti hükümetleri olarak bizler bu noktadaki tavrımızı 20 senedir her bir meselede tek tek ortaya koyuyoruz. O yüzden vakfın kim olduğu, vakfın ne olduğu, vakfın faaliyette olup olmaması ayrı bir şey."" Yanık, ""TBMM bünyesinde bir araştırma komisyonu kurulacağına yönelik açıklamalar gelmişti. Bu açıklamalardan sonra süreç nasıl ilerledi? Bu komisyonun kurulmasına dair bir gelişme var mı? TBMM tarafıyla, AK Parti ve diğer partilerin grup başkan vekillikleriyle bir temasınız var mı? Komisyon ne aşamada? "" sorusuna, temasları olduğunu ve süreci yakından takip ettiklerini belirtti. Bu ve benzeri meselelerde kendi hassasiyetlerini her seferinde ortaya koyduklarını dile getiren Yanık, 2016 yılında da benzer bir komisyonun kurulduğunu anımsattı. Komisyon raporunun ardından cezaların artırılması, yeni merkezlerin kurulması gibi birtakım yasal ve idari düzenlemelerin yapıldığını yineleyen Yanık, ""Yeni dönemde de yeni bir araştırma komisyonuyla çünkü hukuk da dinamik bir mekanizma, yapılacak incelemeyle ne eksik, ne fazla, neler yapılması lazım, yeniden neler düzenlenmesi lazım, bunu Meclis'imiz de muhakkak bir araştırma komisyonuyla bir sonuca bağlayacaktır."" diye konuştu. Cumhurbaşkanı Recep Tayyip Erdoğan'ın erken yaşta nişanlılık ve evlilik gibi durumları asla kabul etmeyeceklerine dair açıklamaları anımsatılarak, ""Erken yaşta ve zorla evliliklerin önlenebilmesi için bakanlığınızın mutlaka yürüttüğü çalışmaları var ama bu vaka sonrasında bu vakadan kaynaklı, bununla birlikte görülen durum nedeniyle yapılacak yeni bir çalışma, fiili uygulama anlamında ya da mevzuat değişikliği anlamında yeni bir adım var mı?"" sorusuna Yanık, şöyle yanıt verdi: ""Erken evlilik, erken yaşta zorla evlilik konusunda, mevzuatımız bu anlamda oldukça ciddi yaptırımları, oldukça ciddi düzenlemeleri içeriyor. Burada temel mesele toplumsal farkındalığın olması. 6 yaş kısmını zaten konuşmak bile istemiyorum, orada insanlık dışı bir şeyden bahsediyoruz. Ancak savunmalarda yer alan görmüşsünüzdür, '13-14-15 yaşındaydı' diye... Bizim hukukumuza göre, Türk Medeni Kanununa göre evlilik yaşı bellidir. 16 hakim kararıyla, 17 ebeveynin izniyle, 18 yaşından sonra her birey erişkin olur, ergin olur ve kendi kararını kendisi verebilir. Dolayısıyla biz bugünkü sosyal gerçeklik karşısında 16-17 yaşında bile bir kişinin, kadın ya da erkek fark etmez eğitim sürecini tamamlamış, psikolojik gelişimini tamamlamış olacağını düşünmediğimiz için erken yaşta evliliklerin en azından kişilerin eğitim süreçlerini tamamlamaları, istihdama katılımları noktasında çalışmalarımızı yapıyoruz."" Yanık, erken yaşta zorla evlilikle alakalı çalışmalarından bahsederek, şunları dile getirdi: ""Kız çocuklarının okula devamı için 'Haydi Kızlar Okula' kampanyası, erken yaşta evlilikte 'Çocuktan Gelin Olmaz' kampanyaları... Dolayısıyla bu anlamda zaten aralıksız bir biçimde çalışmalarımız devam ediyor. 2017'nin son çeyreğinden itibaren de özellikle pilot seçtiğimiz illerde erken yaşta zorla evliliklerle mücadeleye ilişkin acil eylem planları oluşturuyoruz ve bunları hala daha aralıksız devam ettiriyoruz. Ancak tabii bu çalışmalar, bu konularla alakalı bir mevzu kamuoyunun gündemine geldiğinde konuşuluyor. Fakat onların, yani kamuoyunun hiç farkında olmadığı, bilmediği ama bizim ilgili yerlerde, özellikle risk bölgelerinde aralıksız sürdürdüğümüz çok ciddi çalışmalarımız var. Bakın 2022 yılında yaptığımız çalışmalar neticesinde dört ilimizi daha Afyonkarahisar, Ardahan, Edirne ve Siirt'i bu anlamda risk bölgelerine dahil etmişiz ve acil il eylem planı olan il sayımızı arttırmışız. Yani sürekli olarak sahayı tarayıp eğer bir bölgede, bir yerde erken yaşta zorla evlilik riski görüyorsak hemen orayı da çalışmalarımızın içine katarak oraya daha yoğun, genel çalışmaların dışında daha yoğun, daha özellikli ve yerele özgü çalışmalarımızı arttırıyoruz."" Erken yaşta evlilikle ilgili istatistikleri açıklayan Yanık, şunları ifade etti: ""Erken yaşta zorla evliliklerin sayısı, uyguladığımız politikalar sayesinde yüzde 71 azaldı. 16-17 yaş grubundan bahsediyorum. 13-14 yaş zaten bizim hiç kabul etmediğimiz ve tanımadığımız oranlar. Onu çok net söylüyorum. Zaten hiç masada yok. Erken yaşta ve zorla evlilik, yani ebeveyn zoruyla ya da sosyal çevrenin zoruyla çocukların kendi iradelerinin dışında evliliklerinden bahsediyoruz. 16-17 yaş hakim kararı veya aile izniyle evlenen kız çocuklarının toplam evlenmeler içerisindeki oranı 2002 yılında 7,3'tü, 2022'de bu oran 2,3'e düştü. Dolayısıyla bu anlamda bizim çalışmalarımız aralıksız ve kesintisiz bir biçimde çok ciddiyetle devam ediyor. Sonuçlarını da alıyoruz."" Bakan Yanık, TBMM'ye sunulan başörtüsüne yönelik Anayasa değişikliği teklifindeki ""evlilik birliğiyle"" ilgili maddenin, ""nefret suçu"" olarak yorumlanabileceği iddialarının sorulması üzerine, şunları kaydetti: ""Evlilik birliğinin kadın ve erkekten oluşacağına yönelik açık bir düzenleme. Burada şunu ifade etmemiz lazım, evlilik birliğinin kadın ve erkekten oluşacağını ifade etmek hiçbir şekilde bir nefret suçunu ifade etmez. Kaldı ki hukukumuza, halihazırda da Medeni Kanunumuza göre zaten evlilik birliği ancak kadın ve erkek arasında kurulabilir. Peki biz bunu Anayasaya niye dercetme ihtiyacı duyduk? Bu noktadaki hassasiyetimizi, dikkatimizi biraz daha ciddiyetle, yüksek sesle ifade etmek, Anayasaya dercetmek, dolayısıyla halihazırda hukuki olarak yürürlükteki bir düzenlemenin biraz daha altının çizilmesini nefret suçu olarak ifade etmek, tam da bu düzenlemenin aslında amacını doğrulayan bir tavır."" Devletin, tüm vatandaşların güvenliğini, sosyal ve kamusal ihtiyacını karşılamakla yükümlü olduğunu anlatan Yanık, ""Eş cinsel bir vatandaşımızın hayat, çalışma hakkının korunması başka bir şey, eş cinselliğin onaylanması başka bir şey. Kimse bizden bunu beklemesin, bu kadar net ve altını çizerek söylüyorum. Bugüne kadar AK Parti'nin 20 yıldır uyguladığı politikalar çerçevesinde baktığımızda, bizim her kesimden mağdur, hakkı yenmiş insanlara hakkını nasıl teslim ettiğimizi de Türkiye Cumhuriyeti kamuoyu gayet iyi biliyor, eş cinseller de dahil ama bunu onaylamak, görmemek, eş cinsellikle ilgili eleştirilerimizi, kabul etmeme irademizi, özgürlüğümüzü bir nefret suçu olarak kimse tanımlamasın."" dedi. Yanık, sosyal yardım alan ailelerin eğitim gören çocuklarına yönelik başlatılan Başarı Teşvik Programına ilişkin de bilgiler verdi.",non-satiric
"Hava sıcaklığının gece sıfırın altında 9 derece ölçüldüğü Erzurum'da, kar yağışı sonrası soğuk hava etkili oluyor. Cami şadırvanları, çeşmeler ile yol ve kaldırımlarda buzlanmanın meydana geldiği kentte, park ve bahçelerde kırağı oluştu. Kar kalınlığı Palandöken Kayak Merkezi'nde 21, Konaklı Kayak Merkezi'nde ise 5 santimetre ölçüldü. Ardahan'da soğuk hava hayatı olumsuz etkiliyor. Yoğun sisin de görüldüğü kentte, ağaçlar ve bitkiler kırağı tuttu. Dondurucu soğuklar nedeniyle yol ve kaldırımlarda buzlanma meydana geldi. Ağrı'da ise soğukların etkisiyle dere ve nehirler buzla kaplandı. Kars'ta Kars Çayı'nın büyük bir bölümü dondu, bitki ve ağaçlarda kırağı oluştu. Yollarda buzlanma görülen kentte, çeşmelerin etrafında sarkıtlar meydana geldi. Sarıkamış ilçesinde soğuk hava nedeniyle bitki ve ağaçlar kırağı tuttu, bazı sulak alanlar dondu. Kentte bir süredir mevsim normalleri üzerinde seyreden hava sıcaklıkları yerini soğuk hava ve kar yağışına bıraktı. İl merkezinde sabah saatlerinde başlayan kar yağışı aralıklarla devam etti. Sıcaklığın gece sıfırın altında 4 derece ölçüldüğü kent merkezinde soğuk hava yaşamı olumsuz etkiledi. Soğuk hava ve kar yağışı, Sivas'ın ilçelerinde de etkili oldu.",non-satiric
"Abdulhamit Gül, Adalet Bakanlığı görevinden affını talep etti, yerine Bekir Bozdağ atandı. Memurların maaş artış oranının yüzde 30,5'e çıkarıldığı ocak ayında, Kovid-19 önlemleri azaltıldı, temaslı kişilerde PCR testi zorunluluğu kaldırıldı, Kovid-19 testi pozitif çıkan vakaların karantina süresi 7 güne indirildi. Yeşilçam'ın usta oyuncusu Fatma Girik, tedavi gördüğü hastanede 79 yaşında hayatını kaybetti. Terör örgütü PKK üyesi ile fotoğrafları ortaya çıkan HDP Diyarbakır Milletvekili Semra Güzel hakkında fezleke hazırlandı. Cumhurbaşkanı Erdoğan, Rusya-Ukrayna krizinin yaşandığı şubat ayı başında, Ukrayna'yı ziyaret ederek, iki ülke arasında barışın sağlanması için arabuluculuk teklifinde bulundu. Erdoğan'ın diyalog çağrıları sürerken, iki ülke arasındaki krizin boyutu, 24 Şubat'ta Rusya Devlet Başkanı Putin'in Ukrayna'nın doğusundaki Donbas'a özel askeri operasyon başlattıklarını duyurmasıyla değişti. Cumhurbaşkanı Erdoğan, ülke liderleriyle temaslarında, barış ve istikrar için ateşkes çağrısı yaptı. CHP, İYİ Parti, Saadet Partisi, Gelecek Partisi, Demokrat Parti ve DEVA Partisi'nin ortak çalışması, ""Güçlendirilmiş Parlamenter Sistem Mutabakat Metni"" kamuoyuna açıklandı. Cumhurbaşkanı Recep Tayyip Erdoğan'ın, Rusya-Ukrayna savaşında ateşkesin sağlanması ve bölgeden sivillerin tahliyesi konusunda iki ülke liderleri ve ABD Başkanı Joe Biden'ın da arasında bulunduğu isimlerle yürüttüğü yoğun diplomasi mart ayına damgasını vurdu. Mart ayı boyunca sürdürdüğü temaslarında, barış atmosferi oluşturma çağrısında bulunan Erdoğan, Ukrayna Devlet Başkanı Zelenskiy ile Rusya Devlet Başkanı Putin'i bir araya getirme ve bu buluşmaya Türkiye olarak ev sahipliği yapma önerisinde bulundu. Kovid-19'la mücadele kapsamında uygulanan açık havada maske takma ve HES kodu zorunluluğunun kaldırıldığı mart ayında, 18 Mart Şehitleri Anma Günü ve Çanakkale Deniz Zaferi'nin 107. yıl dönümünde, 1915 Çanakkale Köprüsü ve Malkara-Çanakkale Otoyolu törenle hizmete açıldı. Kovid-19 salgını tedbirleri kapsamında mart ayında sona eren açık havada maske kullanma zorunluluğunun kaldırılması kararının ""kapalı mekanlar"" için de uygulanması kararlaştırıldı. Resmi Gazete'de yayımlanan Milletvekili Seçimi Kanunu ile Bazı Kanunlarda Değişiklik Yapılmasına Dair Kanun ile seçimlerde yüzde 10 olarak uygulanan ülke seçim barajı yüzde 7'ye indirildi. İstanbul 30. Ağır Ceza Mahkemesi, 15 Temmuz darbe girişimi ve Gezi Parkı olaylarına ilişkin davada, tutuklu sanık Osman Kavala'ya, ""Türkiye Cumhuriyeti hükümetini ortadan kaldırmaya teşebbüs etmek"" suçundan ağırlaştırılmış müebbet hapis cezası verdi. Cumhurbaşkanı Erdoğan, Kral Selman bin Abdülaziz Al Suud'un davetlisi olarak Suudi Arabistan'da Veliaht Prens Selman ile bir araya geldi. Türkiye'nin, Rusya ile Ukrayna arasındaki savaşa ilişkin diplomasi trafiği nisanda da hız kesmedi. Kovid-19 vaka sayılarının arka arkaya üç gün 1000'in altında çıkmasının ardından hastaneler hariç maske zorunluluğu kaldırıldı, eğlence mekanlarında 00.00 olarak belirlenen müzik yayınına son verilme saati 01.00'e kadar uzatıldı. Salgın nedeniyle Aralık 2020'den itibaren ara verilen umre ziyaretlerinin yeniden başlatılmasıyla Diyanet İşleri Başkanlığının organizasyonundaki ilk kafile, Esenboğa Havalimanı'ndan kutsal topraklara hareket etti. Cumhurbaşkanı Recep Tayyip Erdoğan, 1 milyon Suriyelinin gönüllü geri dönüşünü sağlayacak yeni bir projenin hazırlıkları içinde olduklarını açıkladı. Besteci ve piyanist Fazıl Say'ın babası, müzikolog, yayıncı, öykü ve roman yazarı Ahmet Say, 86 yaşında hayatını kaybetti. İsveç ve Finlandiya'nın NATO üyeliği başvurusu ve bu başvuruya Türkiye'nin itirazları sonuç verdi. Cumhurbaşkanı Erdoğan'ın, ""terör hassasiyetini"" diplomatik yollarla NATO üyesi ülkelere aktarmasının ardından haziran sonunda Madrid'de düzenlenen NATO Liderler Zirvesi'nde, Türkiye, İsveç ve Finlandiya arasında üçlü muhtıra imzalandı. Muhtırada, PKK/YPG/PYD ile FETÖ'nün terör örgütü olduğu yer aldı. Türkiye'nin, küresel gıda krizinin önüne geçmek amacıyla Ukrayna tahılının Karadeniz üzerinden ihracına yönelik tahıl koridoru için diplomatik girişimler yürüttüğü haziranda, Cumhurbaşkanı Erdoğan, partisinin İzmir İl Danışma Meclisi Toplantısı'nda Cumhur İttifakı'nın adayı olduğunu açıkladı. Türk sinema tarihine damga vuran, Yeşilçam'ın usta oyuncusu Cüneyt Arkın, İstanbul'da kaldırıldığı hastanede 85 yaşında yaşamını yitirdi. Batı Karadeniz'deki bazı iller ile Ankara'da ay içinde etkili olan sağanak can aldı. Başkentte 6, Düzce ve Kastamonu'da 2 kişi hayatını kaybetti. Türkiye'nin, Ukrayna'dan tahıl koridoru için yürüttüğü diplomatik girişimlerden sonuç alındı. Türkiye, Rusya, Ukrayna ve Birleşmiş Milletler arasında ""Tahıl ve Yiyecek Maddelerinin Ukrayna Limanlarından Emniyetli Sevki Girişimi Belgesi"" imzalandı, tahıl ürünlerinin Ukrayna'dan emniyetli şekilde sevki için İstanbul'da oluşturulan Müşterek Koordinasyon Merkezi açıldı. Yüzde 30 artışla 5 bin 500 lira olarak belirlenen yeni asgari ücrete ilişkin karar, 1 Temmuz itibarıyla yürürlüğe girdi. En düşük emekli aylığının 3 bin 500 liraya çıkarıldığı, memurların ek göstergelerinin yeniden düzenlendiği kanun da 5 Temmuz'da yayımlandı. Danıştay 10. Dairesi, İstanbul Sözleşmesinin feshine ilişkin 20 Mart 2021 tarihli Cumhurbaşkanı Kararının iptal istemini reddetti. Türk müziğinin unutulmaz ismi sanatçı İlhan İrem, böbrek yetmezliği nedeniyle tedavi gördüğü hastanede 67 yaşında hayatını kaybetti. 2022 KPSS Lisans oturumundaki bazı sorularla ilgili iddialar üzerine Cumhurbaşkanı Erdoğan'ın talimatıyla Devlet Denetleme Kurulu inceleme başlattı, 31 Temmuz'da yapılan, 6-7 Ağustos ve 14 Ağustos'ta yapılacağı duyurulan KPSS oturumları iptal edildi, ÖSYM Başkanı Prof. Dr. Halis Aygün görevden alındı. Cumhurbaşkanı Erdoğan ve Ukrayna Devlet Başkanı Volodimir Zelenskiy, Lviv'deki Potoçki Sarayı'nda, Rusya-Ukrayna savaşı nedeniyle tahrip olan altyapının yeniden inşası için anlaşma imzaladı. İki lider daha sonra BM Genel Sekreteri Antonio Guterres'in de dahil olduğu üçlü zirvede savaşın sona erdirilmesi için atılacak adımları ele aldı. Rusya, Ukrayna, Türkiye ve Birleşmiş Milletler tarafından imzalanan anlaşma kapsamında Ukrayna limanlarından tahıl sevkiyatı başladı. Cumhurbaşkanı Erdoğan, Cumhuriyet tarihinin en büyük sosyal konut projesinin başlatılacağını, vatandaşların kira öder gibi taksitlerle ev sahibi olacağını açıkladı. Gaziantep ve Mardin'in Derik ilçesinde aynı gün birkaç saat arayla meydana gelen kazalarda 35 kişi hayatını kaybetti. Cumhurbaşkanı Erdoğan, Cumhuriyet tarihinin en büyük sosyal konut projesinin detaylarını açıkladı, tüm il ve ilçelerde 5 yıllık süreçte, 500 bin sosyal konut, 250 bin konut amaçlı arsa ve 50 bin iş yeri yapılacağını duyurdu. ""İlk Evim İlk İş Yerim"" adı verilen sosyal konut projesine başvurular 14 Eylül'de başladı. TOKİ'den ev veya iş yeri alıp geri ödemesi devam edenler için yüzde 25 peşin ödeme indirimi kampanyasının da başlatıldığı eylül ayında, yaklaşık 5,5 milyon kişiyi icra takibinden kurtaracak, icra takibi başlatılmış 2 bin lira ve altındaki borçların tasfiye edileceği de açıklandı. Türkiye'nin Rusya ve Ukrayna arasındaki savaşla ilgili diplomatik temaslarını sürdürdüğü eylül ayında, Türkiye'nin arabuluculuğuyla 200 savaş esirinin mübadelesi sağlandı. Mersin'in Mezitli ilçesindeki polisevine silahlı saldırı düzenlendi, polis memuru Sedat Gezer şehit oldu, 1 polis yaralandı, 2 kadın terörist üzerlerindeki patlayıcının infilak etmesi sonucu öldü. Türkiye ekim ayının ortasında, Bartın'ın Amasra ilçesinde Türkiye Taşkömürü Kurumu Amasra Müessese Müdürlüğüne bağlı maden ocağındaki patlamayla sarsıldı. Patlamada 42 maden işçisi hayatını kaybetti, 10 maden işçisi yaralandı. Ankara'nın Çankaya ilçesindeki eğlence mekanında üç kişi, istekte bulundukları şarkıyı bilmediği gerekçesiyle tartıştıkları müzisyen Onur Şener'i cam bardakla boynundan ağır yaraladı, Şener, kaldırıldığı hastanede hayatını kaybetti. Kasım ayının 13'ünde Taksim'de terör örgütü PKK üyesi teröristin bıraktığı zaman ayarlı bombanın patladığı saldırıda aralarında çocukların da bulunduğu 6 kişi öldü, 81 kişi yaralandı. İstanbul, Bolu, Sakarya, Ankara, Kocaeli, Kütahya, Bilecik, Bursa ve İzmir'e kadar geniş bir alanda hissedilen ve merkez üssü Düzce'nin Gölyaka ilçesi olan 5,9 büyüklüğünde deprem yaşandı, yıkılan binanın olmadığı depremde, 95 kişi yaralandı. Kamudaki sözleşmelilere kadro müjdesi verildi, 3 yılı dolmuş sözleşmelilerin, 1 yıl sürecek aday memurluğa geçirileceği düzenlemeden kamudaki 520 bin sözleşmeli personelden 424 bininin faydalanacağı açıklandı. Rusya'nın, 30 Ekim'de geçici olarak durdurduğunu açıkladığı ""tahıl koridoru""ndan sevkiyat, Türkiye'nin diplomatik girişimleriyle 2 Kasım'da yeniden başladı ve Karadeniz Tahıl Koridoru Anlaşması, 19 Kasım'dan itibaren 120 gün süreyle uzatıldı. Irak'ın ve Suriye'nin kuzeyinde PKK/KCK/YPG'li teröristler tarafından Türkiye'ye saldırılarda üs olarak kullanılan bölgelere Pençe-Kılıç Hava Harekatı başlatıldı. Türkiye, 2022 yılının son ayında, 6 yaşındayken cinsel istismara uğradığını, 14 yaşında evlendirildiğini söyleyen genç kızın şikayetiyle açılan davayı tartıştı. İstanbul Büyükşehir Belediye Başkanı Ekrem İmamoğlu'na, YSK üyelerine hakaret ettiği gerekçesiyle Anadolu 7. Asliye Ceza Mahkemesi'nce verilen 2 yıl 7 ay 15 gün hapis cezası da kamuoyunda geniş yer tuttu. Bulgaristan'ın Filibe Temyiz Mahkemesinin, Türkiye'ye iade talebini kabul ettiği Necip Hablemitoğlu suikastı faillerinden Mustafa Levent Göktaş, İstanbul'a getirildi.",non-satiric
"Serbest gazeteci olarak bilinen Matt Taibbi, Twitter hesabından yaptığı paylaşımlarda, Twitter eski yönetimi ile FBI arasındaki sansür yazışmalarını ifşa etti. Twitter'ın eski yönetimine yönelik ifşaat, şirketin üst düzey bir yetkilisiyle FBI arasında, sosyal medya platformundaki paylaşımların sansürlenmesine yönelik bir iletişim olduğunu gösterdi. Bu iletişimin, Ocak 2020-Kasım 2022 döneminde şirketin üst düzey bir yöneticisiyle FBI arasındaki 150'den fazla elektronik postayı kapsadığı belirtildi. FBI'ın şirketteki önemli bağlantısının Twitter'ın eski yöneticilerinden Yoel Roth olduğu belirtilen paylaşımlarda, Kasım 2022'ye ait birçok elektronik postada, FBI'n Twitter'ın hizmet kullanım şartlarını ihlal eden hesapların bir listesini hazırladığı aktarıldı. Matt Taibbi paylaşımında, hükümetlerin, toplu verileri, terör suçlularını izlemek veya ekonomik tahminler yapmak gibi çeşitli amaçlar için analiz etmesinin bir sır olmadığını belirtti. Twitter'ın eski yönetimine dair ifşalara atıfta bulunan Taibbi, ""#TwitterDosyaları yeni bir şeyi gösterdi. FBI ve İç Güvenlik Bakanlığı gibi kurumlar, düzenli olarak Twitter'a sosyal medya içeriği gönderiyor."" ifadelerini kullandı. Taibbi, FBI'ın denetim için işaretlediği içeriklerin çoğunu da az takipçisi olan hesaplarda yapılan şakalar da dahil ""seçimle ilgili yanlış bilgilendirmelerin"" oluşturduğunu kaydetti. Paylaşımlarda, FBI'ın San Francisco Siber Şubesi sorumlusu Elvis Chan'ın gönderdiği bir elektronik postada, ""gelecek seçimlerin zamanı, yeri ve şekline ilişkin yanlış bilgiler"" paylaşan ve FBI'ın Ulusal Seçim Komutanlığınca belirlenen 25 hesabın yer aldığı belirtildi. Bu elektronik postayı yanıtlayan Twitter çalışanı da bu hesaplardan 7'sini kapattıklarını, birini geçici olarak kapattıklarını ve 9 hesaptan atılan tweetlerin de yanlış bilgi politikası ihlali gerekçesiyle göndericiye geri döndüğünü belirtti. FBI'ın Twitter'daki paylaşımları sansürlemek için kullandığı gizli ve gayri resmi yol da ortaya çıkmış oldu. Taibbi, hakkında işlem yapılan hesaplardaki paylaşımların çoğunun hiciv niteliğinde olduğunu ve düşük etkileşimli olduğunu belirtti.",non-satiric
"ABD Başkanı Joe Biden'ın açıklamaları, Güney Kore Devlet Başkanı Yoon Suk-yeol'un Kuzey Kore'nin nükleer tehditlerine karşı ortak planlama yapmak ve ortak tatbikatlar düzenlemek için ABD ile görüşmelerde bulunduklarına ilişkin sözlerinin ardından geldi. Biden, gazetecilere yaptığı açıklamada, iki ülkenin ortak nükleer tatbikatları görüşüp görüşmediği yönündeki soruya, ""Hayır"" yanıtını verdi. Yoon, ülkesinin Chosun Ilbo gazetesine verdiği röportajda, ""Etkili genişletilmiş caydırıcılık stratejisi için ABD ile ortak planlama ve nükleer kapasite açısından ortak tatbikatlar hakkında görüşme halindeyiz. ABD de bu konuda oldukça olumlu."" ifadelerini kullanmıştı. Kuzey Kore, 2022'de önceki senelere göre, bir yılda fırlattığından daha fazla sayıda füze ateşleyerek Kore Yarımadası ve Doğu Asya'da tansiyonu yükseltti. Doğu ve batı yönlerine çeşitli tip ve menzillerde toplam 90'ı aşkın füze fırlatan Pyongyang yönetimi, Kasım 2022'de sadece bir günde 23 füze ateşledi. Pyongyang, 2023'ün ilk saatlerinde de balistik füze denemesi yapmıştı. Güney Kore Genelkurmay Başkanlığına göre, yerel saatle 02.50 sularında Ryongsong bölgesinden kısa menzilli balistik füze fırlatılmıştı.",non-satiric
"AK Parti Grup Başkanvekili Yılmaz Tunç, İstanbul Büyükşehir Belediye (İBB) Başkanı Ekrem İmamoğlu hakkında, Yüksek Seçim Kurulu (YSK) üyelerine hakaret ettiği gerekçesiyle Anadolu 7. Asliye Ceza Mahkemesince verilen mahkumiyet kararına ilişkin değerlendirmede bulundu. Tunç, yaptığı yazılı açıklamada, İmamoğlu'nun YSK üyelerine ""ahmak"" diyerek hakaret suçunu işlediği gerekçesiyle verilen mahkumiyet kararının, ilk derece mahkemesinin kesin olmayan kararı olduğunu belirtti. İstinaf ve temyiz yolu açık bir karar üzerinden fırtına kopararak mağduriyet algısı oluşturmanın kimseye faydası olmadığını vurgulayan Tunç, şunları kaydetti: ""Kararın, iktidarın talimatıyla verildiği iddiası karalama siyasetinden ibarettir. Yargı kararları eleştirilebilir, ancak bu kararlar üzerinden karalama siyaseti yapmak yanlıştır. Türkiye Cumhuriyeti bir hukuk devletidir, bağımsız ve tarafsız yargıya müdahale söz konusu olamaz.""",non-satiric
"İstanbul Cumhuriyet Başsavcılığı, FETÖ'nün ""gaybubet evleri"" olarak bilinen hücre evlerine yönelik başlattığı soruşturma kapsamında örgüt üyesi oldukları iddiasıyla soruşturma geçiren, yargılanan ve ""örgüt üyesi olmak"" suçundan hükümlü 21 şüpheli hakkında yakalama kararı çıkardı. Kentteki adreslere eş zamanlı gerçekleştirilen operasyonda 20 şüpheli gözaltına alındı. Adreslerde bulunamayan 1 şüphelinin yakalanmasına yönelik çalışmaların sürdüğü öğrenildi.",non-satiric
"AA muhabirleri ve foto muhabirlerinin yurt içinde ve dışında yıl boyunca çektiği fotoğrafları inceleyen Dissanayake, ""haber"", ""çevre-yaşam"" ile ""spor"" kategorilerindeki kareleri oyladı. Büyükelçi Dissanayake, ""haber"" kategorisinde Fabricio Alonzo'nun ""Kaybedecek neyin var"" başlıklı fotoğrafına oy verdi. Fotoğrafta güvenlik güçleri karşısındaki göçmenin ""cesur"" olduğunu söyleyen Dissanayake, kolluk kuvvetlerinin kalkanlara sahip olduğunu ancak onun tek başına elinde hiçbir şey olmadan orada öylece oturduğunu ifade etti. Dissanayake, ""çevre-yaşam"" kategorisinde de oyunu Fatemeh Bahrami'nin ""Korkusuz ve Özgür"" fotoğrafından yana kullandı. ""Modellerin tamamı zayıf ve güzel insanlar olmalı."" şeklinde yanlış bir algının olduğunu vurgulayan Dissanayake, ""Modanın herkes için olduğuna inanıyorum ve en iyi moda tasarımcıları, gerçekten de herkesin kendini güzel hissetmesini sağlamak için kıyafet tasarlayabilen kişilerdir. Benim için moda budur. Bence tasarımcı harika bir iş çıkarmış."" değerlendirmesini yaptı. Dissanayake, Vietnam'da İspanyol bir tasarımcı tarafından düzenlenen ve engelli kişilerin de yer aldığı bir defileyi anımsadığını belirterek ""Asıl önemli olan, eğer iyi bir moda tasarımcısıysanız, kıyafeti giyen kişinin kendisini güzel hissetmesini sağlayabilmenizdir. İnsanlarda güven böyle oluşturulur. Bu tür şeyler yapan insanları gerçekten seviyorum. Bir kadın olarak bu tür şeyleri gördükçe çok mutlu oluyorum."" ifadesini kullandı. ""Spor"" kategorisinde de Aytaç Ünal'ın ""Merve'nin servisi"" fotoğrafına oy veren Dissanayake, fotoğrafta yer alan para masa tenisçi Merve Cansu Demir'in topa çok kararlı şekilde baktığını belirtti. Büyükelçi Dissanayake, sporcunun engeline rağmen işine çok odaklandığına dikkati çekerek ""(Fotoğraf) Aynı zamanda kararlılıkla her şeyi başarabileceğinizi de gösteriyor."" dedi.",non-satiric
"Şehitler Abidesi'nin yakınlarında devam eden alt yapı çalışmaları sırasında 108 yıl önce yaşanan Çanakkale Savaşları'ndan kaldığı belirlenen patlamamış top mermisi bulundu. Kültür ve Turizm Bakanlığı Çanakkale Savaşları ve Gelibolu Tarihi Alan Başkanlığı ekiplerinin, haber vermesi üzerine bölgeye gelen İl Jandarma Komutanlığı bomba imha ekipleri, mermi üzerinde inceleme yaptı. Ekipler, inceleme sonrası 42 santimetre uzunluğunda ve 15 milimetre çapındaki top mermisini uzaktan kumandalı bomba imha robotu kullanarak döşedikleri fünye ile aynı alanda imha etti. Tarihi Alan Başkanı İsmail Kaşdemir, gazetecilere yaptığı açıklamada, aradan 108 yıl geçmesine rağmen Çanakkale muharebe alanında toprağın altında hala kurşunlar ve savaş malzemelerinin çıkmaya devam ettiğini söyledi. Bu kadar uzun yıllar geçmesine rağmen hala toprağın altından savaş malzemelerinin çıkıyor olmasının Çanakkale Savaşları'nın büyüklüğünü ortaya çıkardığını ifade eden Kaşdemir, ""Yapmış olduğumuz değerlendirmeler sonucunda bulunan top mermisinin Çanakkale Savaşları sırasında Türk topçusunun atmış olduğu 15'lik bir gemi topu olduğunu anlamış olduk. Muhtemelen Çanakkale Savaşları sırasında Türk topçusunun karşı kıyıdan, Kumkale'den buraya atmış olduğu ve Çanakkale savunması için atmış olduğu top mermilerinden biri olduğunu gördük."" dedi. Başkan Kaşdemir, toprağın altında her zaman bir savaş kalıntısını bulma imkanı olduğunu, kendilerinin de Alan Başkanlığı olarak çok dikkatli, özenli bir çalışma yaptıklarını ifade ederek, şöyle konuştu: ""Tabiri caizse zaman zaman iğneyle kuyu kazıyoruz. Biliyoruz ki, daha 100 yıl da geçse bu Çanakkale Savaş alanından böyle savaş malzemeleri, top mermileri, kurşunlar, tüfekler, savaş buluntuları çıkmaya devam edecek. Bu kadar dar bir alanda dünya tarihinin görmüş olduğu en şiddetli, büyük savaşlardan birisinin Çanakkale Savaşı olduğunu hiçbir zaman unutmayalım. Buradaki o büyük mücadelenin de Çanakkale kahramanlığının da dünya tarihinde ne kadar büyük bir öneme sahip olduğunu unutmamak gerekiyor.""",non-satiric
"Karasu ilçesi Küçük Karasu köyündeki aileler, geceden attıkları ağları günün ilk ışıklarında kayık, tekne, taka ve uzatma dedikleri deniz araçlarıyla topluyor. El yordamıyla deniz indirilen ağlara takılan balıklar, yine mürettebat tarafından tek tek ayıklanarak köpük ve kovalara konuluyor. Bölge sakinlerinin ""Haralambo"" dedikleri mevkide uzun yıllardır suya ağlarını bırakan köylüler, bir yandan ekonomik kazanç elde ederken bir yandan önemli besin değeri bulunan balığı vatandaşlara ulaştırıyor. Bölgede 40 yıldır balıkçılık yapan Adem İngenç (65), AA muhabirine, çoluk çocuğunun geçimini denizden sağladığını belirtti. İngenç, ""Fındığımız olsa da denizi bırakamıyorum. Akşamdan barbun ve çinekop ağlarını ayrı ayrı seriyor, sabah olmasıyla çekiyoruz. Kıyıya çıktığımız zaman mezatçı arkadaşlarımız alıyor, Karasu ve Kocaali'deki halkımıza satıyorlar. Bizim görevimiz tutmak, onların görevi satmak."" diye konuştu. Babasından devraldığı mesleğini çocukluğundan bu yana sürdüren Abdullah Koç, işini sevdiğini dile getirerek, ""Geçim kaynaklarımızdan biri. Tayfalarımızla kurduğumuz ağları çekeriz. Karaya çıktığımız zaman taze balıklarımızı buraya gelip satın almak isteyenler olursa veririz. Tezgahta 60 lira olan balığı biz burada 40 liradan satarız."" ifadelerini kullandı. Balıkçılığın zorluğuna değinen Mustafa İngenç, ""Burası çok kalabalık. Belirli yerde ağ attığımız için herkesin ağı birbirine dolanıyor. 50-60 kayık var. Her biri 5 ağ atıyor. İyi kötü ekmek parası kazanıyoruz."" şeklinde konuştu. Balık almak için teknelerin karaya çıkmasını bekleyen Aydın Al da ""Burada günlük taze balık var. En azından alacak olduğumuz balığı görüyoruz. Daha hesaplı oluyor, buz görmüyor."" dedi.",non-satiric
"ABD Başkanı Biden, Vaşington’da toplanan Afrikalı liderlere hitap etti. ABD-Afrika Liderler Zirvesi, ABD'nin bu alanda son 8 yılda ev sahipliğini yaptığı ikinci zirve. Zirvenin detaylarını, ASBÜ Afrika Çalışmaları Anabilim Dalı Başkanı Doç. Dr. Mürsel Bayram ile konuştuk.",non-satiric
"Kamil Tunca Caddesi'nde yapımı süren yaklaşık 32 katlı bir rezidans inşaatında kurulu vinç, 19. kat seviyesinde kırılarak yıkıldı. 2 vinç operatörü olay yerinde hayatını kaybederken vinç parçaları işçilerin kaldığı konteynerin üzerine düştü. Olay yerinde inceleme yapan Vali Köşger, gazetecilere yaptığı açıklamada kazanın 17.35 sıralarında vinç yükseltme çalışmaları sırasında olduğunu söyledi. Köşger, Twitter hesabından, ""An itibarıyla bahse konu inşaatta enkaz altında kalan 2 vatandaşımızın daha cansız bedenlerine ulaşılmış olup toplam vefat sayısı 6 olmuştur. Vefat eden vatandaşlarımıza Allah’tan rahmet, yakınlarına ve tüm İzmirli hemşehrilerimize sabır ve metanet diliyorum."" paylaşımı yaptı.  Köşger, adli sürecin başladığını belirterek savcıların sahada incelemeler yaptığını, vefat eden vatandaşlarla ilgili adli sürecin tamamlanmasının beklendiğini bildirdi. Her türlü kanuni sürecin yürütüleceğini aktaran Köşger, ""Her kimin kabahati varsa sonuna kadar gidilecek. Hak ettikleri cezayı alacaklar. Burası yapı denetim firması ve belediyenin kontrolü altında, o süreçlerde bir ihmal varsa değerlendirilecek."" dedi. AK Parti Genel Başkan Yardımcısı Hamza Dağ, İzmir milletvekilleri Mahmut Atilla Kaya ve Ceyda Bölünmez Çankırı, İl Emniyet Müdürü Mehmet Şahne, AK Parti İl Başkanı Kerem Ali Sürekli, Bornova Belediye Başkanı Mustafa İduğ ve AFAD İl Müdürü Kartal Muhcı da kaza yerinde incelemede bulundu. Öte yandan İzmir Cumhuriyet Başsavcılığının olayla ilgili soruşturma başlattığı, 2 cumhuriyet savcısının görevlendirildiği bildirildi. Cumhurbaşkanı Yardımcısı Fuat Oktay, Aydın'ın Nazilli ilçesindeki bir restoranda meydan gelen patlamada ve İzmir'in Bornova ilçesinde bir inşaatta yaşanan vinç kazasında hayatını kaybedenler için başsağlığı diledi. Oktay, sosyal medya hesabından paylaştığı taziye mesajında, ""Aydın Nazilli'de meydana gelen patlamada ve İzmir Bornova'da meydana gelen kazada hayatını kaybeden vatandaşlarımıza Allah'tan rahmet, ailelerine sabır, yaralılarımıza acil şifalar diliyorum. Her iki olayla ilgili soruşturma titizlikle yürütülmektedir."" ifadelerini kullandı. Adalet Bakanı Bekir Bozdağ, İzmir'de inşaatta yaşanan vinç kazasında hayatını kaybedenler için başsağlığı diledi. Bozdağ, sosyal medya hesabından, İzmir'in Bornova ilçesindeki bir inşaatta yaşanan 5 kişinin hayatını kaybettiği, 2 kişinin yaralandığı vinç kazasına ilişkin yaptığı paylaşımda, şunları kaydetti: ""İzmir'de bir inşaat şantiyesindeki vinç parçasının düşmesi sonucu hayatını kaybedenlere Allah'tan rahmet, ailelerine başsağlığı ve sabır, yaralılara acil şifalar dilerim. İzmir'e ve İzmir'de yaşayanlara büyük geçmiş olsun. İzmir Cumhuriyet Başsavcılığı kaza hakkında soruşturma başlatmıştır.""",non-satiric
"Hazine ve Maliye Bakanlığının (Gelir İdaresi Başkanlığı), Özel Tüketim Vergisi (II) Sayılı Liste Uygulama Genel Tebliği'nde Değişiklik Yapılmasına Dair Tebliğ'i (seri no: 11), Özel İletişim Vergisi Genel Tebliği (seri no: 21) ve Motorlu Taşıtlar Vergisi Genel Tebliği (seri no: 55), Resmi Gazete'nin bugünkü mükerrer sayısında yayımlandı. Buna göre, engelli vatandaşların araç alımlarında, Özel Tüketim Vergisi (ÖTV) muafiyet limiti 450 bin 500 liradan 1 milyon 4 bin 200 liraya yükseltildi. Öte yandan, mobil telefon aboneliğinin ilk tesisinde alınan maktu vergi, yeniden değerleme oranı olan 122,93 artırılarak 260 lira oldu. Motorlu Taşıtlar Vergisi Genel Tebliği'ne göre, 2022 yılı için yüzde 122,93 olarak tespit edilen yeniden değerleme oranı, Cumhurbaşkanı Kararı ile 2023 yılı Motorlu Taşıtlar Vergisi tutarlarının tespitinde uygulanmak üzere, yüzde 61,5 olarak belirlendi.",non-satiric
"Merkeze bağlı Kılıçlı köyünde, sayıları az olan öğrenciler taşımalı eğitime geçince, Milli Eğitim ile Tarım ve Orman bakanlıklarının iş birliğiyle yürütülen proje kapsamında eski okul binası, üç ay önce Köy Yaşam Merkezi'ne dönüştürüldü. Kılıçlı Köyü Köy Yaşam Merkezi'nde, Halk Eğitimi Merkezince çul kilim dokumacılığı kursu açıldı. Bir zamanlar çocuklarının eğitim gördüğü okul binasında bu kez anneler eğitim almaya başladı. Kursta, tezgahta çul ve kilim dokumayı öğrenen kadınlar, ilerleyen dönemde ürünlerini satarak aile bütçelerine katkı sunmayı amaçlıyor. Kursa katılan kadınlardan Hatice Çağlayan, AA muhabirine, üç çocuğunun da şimdi kursa katıldıkları binada eğitim gördüğünü söyledi. Eski okul binasının bu şekilde değerlendirmesinin çok iyi olduğunu ifade eden Çağlayan, özellikle gençlerin katılması için kursun açıldığını ancak gençler ilgi göstermeyince annelerin kursa katıldığını anlattı. Çağlayan, ""Gençler bu işi pek yapmak istemediler. Biz de gençlerimize destek olmak için açılsın da çalışsınlar diye katılmıştık. Ama gençlerimiz katılmayınca burası bize kaldı."" dedi. Köy yaşamının zor olduğunu, hem bağ, bahçe işleri hem hayvanlarla ilgilendikleri için zaman bulmakta zorlandıklarını belirten Çağlayan, şimdilik kursa dört kişinin devamlı gelebildiğini söyledi. Zor olan şeylerin istenerek yapıldığında kolaylaştığını ifade eden Çağlayan, şunları dile getirdi: ""Biz buraya katılmadan önce hiçbir şey bilmiyorduk. Sadece nenelerimizden gördüklerimiz vardı. Hocamız hatırlattı bize. Burada böyle bir kurs açılması çok güzel oldu. İlerlemesini istiyoruz tabii çünkü atıklardan kilim, çanta, yelek gibi ürünler çıkarıyoruz. Her şey çıkıyor buradan ama mücadele olmalı, yaparsan her şey olur. Hayvanları olanlar mesela zorlanıyor. Ama biz arkadaşlarımızı idare ediyoruz. Birbirimizi destekliyoruz. Hem hayvana bak hem bahçe yap hem eve bak, tabii ki zor oluyor. Buraya gelince her şeyi unutuyoruz, çocuklaşıyoruz burada."" Fethiye Çağlayan ise köylerinde bir yaşam merkezi oluşturulmasının memnuniyet verici olduğunu söyledi. Çocuklarından sonra aynı binada kendilerinin de bir şeyler öğrenmelerinin çok anlamlı olduğunu anlatan Çağlayan, ""Biz istiyorduk ki gençlerimiz katılsın, onlar bir şeyler öğrensin. Ama olmadı, maalesef gençlerimiz katılım göstermedi. Bizim açımızdan güzel oluyor. Şimdi hasta olsak, işimiz bile olsa bitirip buraya gelmek istiyoruz çünkü buraya geldiğimizde her şeyi unutuyoruz. Mesela eşim daha önce hiç hayvanlara bakmazdı. Şimdi o bile hayvanlara bakmaya başladı."" diye konuştu. Usta öğretici İsmet Can ise sekiz kadınla başladıkları kursu dört kursiyer ile sürdürdüklerini belirtti. İlk zamanlar bazı katılımcıların bu işin olmayacağını düşündüklerini ifade eden Can, şunları kaydetti: ""Ama katılım sağlayan kursiyerlerimize 'ufacık şeylerden her şey yapabiliriz' dedim. 'Yeter ki önce bir başlayalım' dedim. İlk adımı da attık. Dört kişiyle yapmaya devam ediyoruz. Onlarla yemeğimiz olsun, her şeyimiz birlikte oluyor. Ben evimden ipleri getiriyorum. Köylerden çulları topluyoruz. Onlar bence iki buçuk ayda çok güzel şeyler yaptılar. Desen dökmeyi, ip sarmayı, çözgüyü öğrendiler. Bunlar aslında bir senede öğrenilecek şeylerdir. Onun için kursiyerlerimden çok memnunum."" Can, kursiyerlerin ürettikleri ürünleri internet üzerinden satışa sunmaya hazırlandıklarını sözlerine ekledi.",non-satiric
"Anadolu Ajansı'nın (AA) global iletişim ortağı olduğu, Türkiye İhracatçılar Meclisi (TİM) tarafından Ticaret Bakanlığı'nın katkılarıyla düzenlenen Türkiye İnovasyon Haftası, Haliç Kongre Merkezi'nde ikinci gününde devam ediyor. Bu yıl ""İnovasyonun Yeni Yüzyılı"" temasıyla 9. kez düzenlenen ve inovasyona yön veren tüm paydaşları bir araya getiren etkinlikte konuşan Sanayi ve Teknoloji Bakanı Mustafa Varank, Türkiye İnovasyon Haftası'nın yenilikçilik alanındaki en büyük etkinliklerden olduğunu kaydederek, her yıl akademisyenlerin, öğrencilerin, inovasyonun fikir liderlerinin, ulusal ve uluslararası şirketlerin ve kamunun üst düzey yöneticilerinin bu etkinlikte buluştuğunu söyledi. İnovasyona yön veren uzmanların savunma sanayisinden yapay zekaya kadar birçok alanda geleceğe dair vizyonları ve yeni trendleri ortaya koyduğunu dile getiren Varank, etkinlikte emeği geçenleri tebrik etti. Varank, ödüllendirilen her başarıyı yeni başarılar için birer motivasyon kaynağı olarak gördüklerini kaydederek, vizyoner projelerin takdir edilmesini ve ödüllendirilmesini çok önemsediklerini, Türkiye'de gençleri ve firmaları inovasyona özendirecek yarışmaların ve ödül törenlerinin her geçen gün arttığını anlattı. Bakan Varank, dün etkinlikte Cumhurbaşkanı Recep Tayyip Erdoğan ile İnovaLİG ödüllerini verdiklerini anımsatarak, sözlerini şöyle sürdürdü: ""Bugün de İnovaTİM İnovasyon Yarışması Ödül Töreni'nde özellikle gençlerimizle bir aradayız. Türkiye genelinde 65 farklı üniversiteden 1986 öğrencinin başvurduğu bu yarışmada 23 proje finale kalmaya hak kazandı. Ön lisans, lisans ve yüksek lisans öğrencilerinden oluşan takımlar, yapay zeka, sürdürülebilir ve doğanın korunması kategorilerinde birbirleriyle yarıştı. Birazdan bu üç kategoride ilk 3'e giren 9 takıma ödüllerini takdim edeceğiz. Arkadaşlarımızdan ödül tutarlarını istedim. Burada her kategoride üçüncüye 25 bin TL, ikinciye 35 bin TL, birinciye 40 bin TL veriyormuşuz. Ama Sanayi ve Teknoloji Bakanı olarak TİM gibi bir organizasyonda, böyle patronların yönettiği bir işte açıkçası bu rakamları küçük gördüm. Salon ne düşünüyor acaba? Sizce bu rakamlar yeterli mi? 'Yeterli değil' diyorlar Mustafa (Gültepe) Bey. Bu 25 bini 50 bin, 35 bini 70 bin, 40 bini de 80 bin TL yapalım. Kabul mü? Teşekkür ediyoruz."" Varank, Gençlik ve Spor Bakanı Mehmet Muharrem Kasapoğlu ile gelirken konuştuklarını, onların da gençlere bazı ödülleri olacağını söyledi. Sanayi ve Teknoloji Bakanı Varank, ekonomik ve sosyal kalkınmanın anahtarı inovasyonun tüm sektörleri ve hatta dünyayı dönüştürmeye devam ettiğini belirterek, son kullanıcıların hayatlarını iyileştiren yenilikleri kolayca benimsediğini, ekonomik anlamda da aslan payının yenilikçi ürünleri ilk geliştiren ve üreten ülkelerin olduğunu anlattı. Geçmişte yeniliklere seyirci kaldıkları zamanlar olduğunu dile getiren Varank, ""Ancak artık inovasyon altyapısı, girişimcilik ekosistemi ve nitelikli insan kaynağıyla bambaşka bir Türkiye var. Son 20 yılda Türkiye'de AR-GE harcamalarının GSYH içerisindeki payını binde 5'ten yüzde 1,13'e çıkarmayı başardık. Ama asıl önemli olan özel sektörün toplam harcamalardaki payı yüzde 29'dan yüzde 71'e yükseldi. Yani aslında AR-GE harcamasını sağlıklı bir şekilde özel sektörümüz yapıyor. Bu da ürünlerimizin çok daha katma değerli hale gelmesini sağlıyor."" diye konuştu. Varank, Türkiye'nin küresel inovasyon liginde üst sıralara doğru kararlı bir şekilde ilerlediğini, 2020'de 51. sırada olan ülkenin geçen sene 41. sıraya yükseldiğini, 2022'de ise 37. basamağa çıktığını, son 10 yılda 37 sıra birden atladıklarını söyledi. Bakan Varank, bugün açıklanan sanayi üretimi verilerine değinerek, ekimde sanayi üretiminin yıllık bazda yüzde 2,5, aylık bazda ise yüzde 2,4 arttığını bildirdi. Yüksek teknolojili üretimde yaşanan artışa işaret eden Varank, şu bilgileri verdi: ""Özellikle yüksek teknolojili imalat sanayi üretiminde gözlenen aylık yüzde 11'lik ve yıllıkta da yüzde 36,7'lik değişim oranları ekim ayında da sanayi üretiminin artmasında çok etkili oldu Aslında kamuoyu çevreleri sanayi üretiminin düşmesini bekliyordu. Çünkü Avrupa'da resesyon var. İhracatta yavaş yavaş bir azalmaya doğru gidiyoruz. Ama özellikle yüksek teknoloji üretimindeki artışla beraber hamdolsun ekimde de sanayi üretimimiz pozitif gelmiş oldu. Bu işin yüksek teknolojili ürünlerle olması aslında sanayimizdeki dönüşümü de göstermesi açısından çok önemli. Gördüğünüz gibi rakamlar ortada bu zamana kadar yan gelip yatmış olanlar da şimdi kalkmış sözüm ona inovasyon dersi ile ilgili bize birtakım iddialarda bulunuyorlar."" Varank, bu başarı hikayesini nasıl yazdıklarına ve inovasyonda bu kadar nasıl öne çıktıklarına ilişkin şu değerlendirmeleri paylaştı: ""İktidara gelir gelmez ülkemizin teknoloji altyapısına yatırım yaparak, teknopark sayısını 2'den 97'ye taşıyarak, firmalarımız tarafından kurulan 1.567 AR-GE ve tasarım merkezinin önünü açarak ve onlara destek olarak, finansal teknolojiler, biyoteknoloji ve mobilite gibi tematik alanlarda özgün projelerin geliştirildiği teknoloji merkezlerinin sayısını 17'ye çıkararak. Tabii sadece bunlar da değil. Daha birçok araştırma enstitüsü kurduk, test merkezi inşa ettik, kuluçka merkezlerini destekledik. 81 ilimizde gençlerimizin geleceğin teknolojilerinde uygulamalı eğitimler Dene Yap Teknoloji Atölyelerini yine Gençlik ve Spor Bakanlığı'mızla birlikte inşa ettik. Dünyanın en büyük havacılık uzay ve teknoloji festivali TEKNOFEST'te karma sürü robotlardan dikey inişli roketlere kadar 40 farklı kategoride yarışmalar düzenledik."" Varank, bugüne kadar AR-GE ve inovasyona verilen desteklerden bahsederek, teknoparklarda yürütülen projelerin bir kısmının 1 milyar dolar değerlemeye ulaşan şirketler haline geldiğini, Türkiye'deki unicornların sayısının 6'ya ulaştığını, Bakanlık olarak yakın zamanda açıklayacakları programla bu sayıyı çok daha yukarılara çıkartacaklarını vurguladı. Sanayi ve Teknoloji Bakanı Varank, Teknoloji Odaklı Sanayi Hamlesi Programı'na ilişkin bilgi vererek, bu program sayesinde AR-GE'sinden üretimine hatta yatırımına kadar verdikleri desteklerle Türkiye'de üretilmeyen yüzlerce ürünü şu anda yerlileştirdiklerini ve burada üretmeye başladıklarını söyledi. Varank, ""Makine, mobilite, üretimde yapısal dönüşüm, sağlık ve kimya alanlarında 21 milyar liralık yatırımı harekete geçirdik. Bugün işletmelerimiz ileri sürüş teknolojilerinden lider teknolojilere, biyoteknolojik ilaçlardan sınai robotlara kadar birçok alanda AR-GE yapıyor, yetkinlik kazanıyor ve yeni ürünler üretiyor. Türkiye her alanda inovatif çalışmalarıyla dönüşümlere dünyadaki dönüşüm rüzgarına tam zamanında adapte oluyor."" diye konuştu. Türkiye'de inovasyon ekosisteminin giderek geliştiğini, Türkiye'nin artık çip de elektrikli otomobil de insansız hava aracı da üretebildiğini anlatan Varank, ""Hızlı dönüşümün yaşandığı dönemlerde bir anlık duraksama bizi yarışın dışına atıp itebilir. Bu manada inovasyonu sürekli gündemde tutan, farkındalığı arttıran her etkinliğin ben oldukça önemli olduğuna inanıyorum."" ifadelerini kullandı. Bakan Varank, sözlerini bitirmeden önce son KOBİ'ler ile ilgili bir müjdeyi paylaşmak istediğini belirterek, şu açıklamalarda bulundu: ""Küçük ve orta ölçekli işletmelerimizin yakından takip ettiği KOBİGEL adıyla bilinen bizim Bakanlığımızın, KOSGEB'in bir destek programı var. KOBİ Gelişim Destek Programımızda bugün itibarıyla İmalat Sanayinde Dijitalleşme çağrısını yeniden açıyoruz. Böylece yerli dijital teknolojiler geliştirilebilmesi amacıyla işletme başına 2 milyon liraya kadar destek vereceğiz. Tabii yerli olarak geliştirilen bu teknolojileri kullanan KOBİ'lerimize de biz destek vereceğiz. Tüm KOBİ'lerimizi KOSGEB'in web sitesinden bu destek programına başvurmaya davet ediyorum. Açıkladığımız bu paketin de tüm üreticilerimize hayırlı olmasını diliyorum."" Konuşmaların ardından İnovaTİM İnovasyon Yarışması Ödül Töreni gerçekleştirildi. Bakan Varank ile Gençlik ve Spor Bakanı Kasapoğlu yarışmanın kazananlarına ödüllerini takdim etti.",non-satiric
"AB Başsavcılığından yapılan açıklamada, dokunulmazlıklarının kaldırılması istenen Yunan milletvekillerinden birinin Belçika'da bir süredir devam eden soruşturmanın odağındakilerden Eva Kaili olduğu belirtildi. Diğer Yunan milletvekilinin ise Avrupa Halk Partisinden (EPP) Maria Spyraki olduğu açıklandı. AB Yolsuzlukla Mücadele Ofisinden (OLAF) gelen bir soruşturma raporunda, AB bütçesinin kötüye kullanımını içeren bir yolsuzluk şüphesi bulunduğu bildirildi. Yolsuzluk konusunun parlamentoda çalışan asistanlara ödenen ücretlerle ilgili parlamento ödenekleriyle bağlantılı olduğu kaydedildi. Eva Kaili, partneri olan ve aynı zamanda AP'de asistan olarak çalışan Francesco Giorgi ile Belçika'da bir süredir devam eden AP bağlantılı yolsuzluk soruşturmasında geçen hafta gözaltına alınmıştı. Eva Kaili'nin evinde yüz binlerce avro nakit para ele geçirilmişti. Giorgi'nin basına sızdırılan ifadesinde, yolsuzluk örgütünde nakit akışını yönettiğini itiraf ettiği belirtilmişti. Bu soruşturma kapsamında gözaltında Kaili ile Giorgi'nin yanı sıra AP'nin eski İtalyan milletvekili Pier Antonio Panzeri ve hukukun üstünlüğü konularında çalışan bir sivil toplum kuruluşunun yöneticisi Niccolo Figa-Talamanca da gözaltında bulunuyor.",non-satiric
"Cumhurbaşkanı Erdoğan, sosyal medya hesabı üzerinden Mehmet Akif Ersoy'u anma mesajı yayımladı. Erdoğan, sosyal medya hesabından Ersoy'un fotoğrafıyla birlikte yayımladığı mesajında, ""Milli Şairimiz Mehmet Akif Ersoy’u ebedi aleme irtihalinin 86'ncı yıl dönümünde rahmetle, hürmetle, minnetle yad ediyorum."" ifadelerini kullandı.",non-satiric
"Ayten Yavaşca, Kültür ve Turizm Bakanlığı tarafından müzeye dönüştürülen, 61 yıl aynı yastığa baş koyduğu eşi Prof. Dr. Alaeddin Yavaşca'nın isminin verildiği müzeyi gezdi, eserleri inceledi. Yavaşca, AA muhabirine, 1960 yılında İstanbul'da hemşire okulunu okuduğu sırada son stajını yaparken ilk yardım hastanesinde çalışan Prof. Dr. Yavaşca ile tanıştığını anlattı. Eşiyle 61 yıl evli kaldıklarını anlatan Yavaşca, hem hekimliği zamanında hem de 1975-1976'da konservatuvara geçtiğinde beraber çalıştıklarını belirtti. Ayten Yavaşca, eşinin duayen olduğunu ifade ederek, ""Büyük bir hoca, saygı duyduğum bir kişiliği vardı. O benim için çok büyüktü, ona ulaşılamayan, zarif, kibar bir beydi. Sevecendi, bütün canlıları severdi. Hastalarına çok düşkündü. Kanarya meraklısıydı. Muayenesinde 60 tane kafeste kanaryaları vardı. Her cumartesi hemen hemen Sarıyer'e bülbül sesi dinlemeye giderdik."" dedi. Eşinden ayrı bir yılın çok kötü geçtiğine işaret eden Yavaşca, şöyle konuştu: ""En son onu 23 Aralık günü hastanede gördüm ve o gün sabaha karşı vefat etti. 25 Aralık'ta da onu arzu ettiği gibi Yahya Efendi Türbesi'ne defnettik. Mezarını da yaptım. Mezar taşına da onun sevdiği bir beyiti vardı, onu yazdım. Bu Aralık ayının 25'inde de mezarı başında bir tören yapacağız, onu anacağız."" Eşiyle sohbet etmeyi çok özlediğini anlatan Ayten Yavaşca, ""Çok çeşitli konularda oturur anlaşabilirdik. Yani müzik konusunda, hekimlikte anlaşırdık. Onu çok arıyorum. Çünkü öyle bilgili, sevecen bir eş bulmak çok zor."" ifadelerini kullandı. Eşinin doğduğu evin müze olması için çok uğraştığını vurgulayan Yavaşca, bu talebi yerine getiren Kültür ve Turizm Bakanına teşekkür etti. Kilis'e her geldiğinde ilk olarak müzeyi ziyaret ettiğini, burada eşinin hatıralarını yaşadığını ifade eden Yavaşca, ""Burada yapılan heykeli evdeki nota çalışması gibi. Sanki evde oturmuş berabermişiz orada beste yapıyor gibi yaşadım. Çok güzel günler, anılarım var burada. Çok anılar yaşıyorum. Tabii içim duygu dolu. Şimdi onları tek tek anlatamıyorum ama çok üzülüyorum. Keşke hayatta olsaydı da gelip burayı gezebilseydi. Ne kadar memnun olurdu, nasıl mutlu olurdu."" diye konuştu.",non-satiric
"Çebi, 2022 FIFA Dünya Kupası nedeniyle Spor Toto Süper Lig'e verilen arada Antalya'da yapılan kampta basın mensuplarıyla kahvaltıda bir araya geldi. Ahmet Nur Çebi, organizasyonun ardından gündeme dair açıklamalarda bulundu. Beşiktaş Kulübü Divan Kurulu Başkanı Tevfik Yamantürk'ün kendisi ve yönetim kuruluyla ilgili sert eleştirilerini değerlendiren Çebi, ""Beşiktaş benim için çok kıymetli. Değer verdiğiniz kişi ve kurumlara zarar vermemek adına birçok zaman fedakarlık yapmak gerekir."" dedi. Kendisinin de Beşiktaş için her zaman fedakarlık yaptığını aktaran Çebi, ""Fedakarlıklar sadece maddi anlamda olmaz. Manevi anlamda da fedakarlık yapmak gerekir. Bir şeylerden hoşlanmasanız dahi ona cevap vermemek bir fedakarlıktır. İçiniz kan ağlasa bile susmayı becerebilmek, sessiz kalabilmek bir fedakarlıktır. Bu sessizliğimizin nedeni Beşiktaş camiasının kaosa girmemesi, marka değerinin zarar görmemesi adına. Beşiktaş camiası, akıllıdır, zekidir, tecrübelidir, bilgedir. Konuşmaların değerlendirmesini kendileri yapacaktır. Beşiktaş'ın marka değerine zarar vermemek adına gerekirse susmayı, içime atmayı becerebilmeliyim."" diye konuştu. Siyah-beyazlı kulübün başkanı, yakın zamanda seçime gideceğiyle ilgili iddialarla ilgili şunları kaydetti: ""Bu camiada 5-6 ay önce seçim yaşadık. Bu seçim sürecinden bir süre önce herkesin katılmasının ne kadar önemli olduğunu ifade etmiştim. Bir seçim oldu. İşin ilginç tarafı o gün seçime katılmayanların bugün seçim havası yaratmak isteme sebebini anlamış değilim. Kimileri bırakacağımı, kimileri yorulduğumu düşünebilir. Altı aydır kötü bir şey yapmadık ve daha da iyiye gidiyoruz. Borcu yönetmek varlığı yönetmekten daha zordur. 2010-2011 sezonundan ikinci başkanlığa geldiğim zamandan bugüne kadar tamamen borç yönetiyoruz. Varlığı yönetmedik. Hem bundan önceki hem de şu andaki yöneticilerimden çok memnunum. Onları son derece başarılı buluyorum. Onlarla başardığımız birçok şey oldu. Pandemi döneminde şampiyon olduk. Uzun süredir yönetmeye çalıştığımız bir borç yükü var. Geldiğim günden bu yana ödenmeyen ne bir maaş ne de fatura söz konusudur. Beşiktaş Kulübünü mali anlamda son derece iyi idare ettiğimizi düşünüyorum. Benim yaşadığım dönemde 300 milyon liralık bir zarar söz konusu. Beşiktaş'ta ilk defa kendime ait dönemi yaşayacağım. Bugüne kadar yaşadıklarım benden önce yapılan kontratların yükünü taşımaktı. Sadece 700 milyon lira, yan tarafta koşan futbolcuların maaşlarını ödemediğimizi düşündüğünüzde yaklaşık 400 milyon lira artıya geçecektik. Kaldı ki pandemi döneminde 115 milyon avro kayıp söz konusu. Pandemi hiçbir şey yaşanmamış gibi unutuluyor. Pandemi ve yanda koşan, katkı vermeyen futbolculara ödenen maaşlardan kurtulabilseydik bugün Beşiktaş'ın 3 milyar lira az borcu olurdu. Yılda 1 milyar lira faiz ödeyen bu kulübün hala borçlarını ödeyebilmesini bir başarı olarak görüyorum. Bunları da gözleri kör olup görmeyen arkadaşlara hatırlatarak olaylara dikkatli ve iyi niyetli bakmalarını, gördüklerini de samimice itiraf etmelerini tavsiye ediyorum."" Ahmet Nur Çebi, taraftarlar üzerinden yönetiminin düşürülmeye çalışıldığını ileri sürerek, ""Belirli hareketlerle, konuşmalarla, çok genç taraftar kardeşlerimizi kötü emmelleri için kullanarak bir yere varamayacaklarını herkesin bilmesini istiyorum. Bu senenin birlik ve beraberlik yılı olmasını rica ettim ama kimin arkadan ne yaptığını çok iyi biliyorum. Hiçbir Beşiktaşlıya başkan ve yönetimini taraftar üzerinden düşürmeye çalışmasını doğru bulmuyorum. Yapılanların farkındayım. Yapmayın, burası Beşiktaş. Kaosa gerek yok. Görev geldiği zaman herkes bunu üstlenmesini bilecek bir camiadır."" ifadelerini kullandı. ""Başkan adaylığı konuşulan Tevfik Yamantürk'ün divan kurulu başkanlığında kalmasını doğru buluyor musunuz?"" şeklindeki soru üzerine Çebi, ""Beşiktaş kurumları içinde Beşiktaş'a muhalefet olmaz, yapamazsınız. Birlik ve beraberlik olmak zorundadır. Eğer niyetiniz muhalefet olmaksa buradan yapamazsınız, bırakıp muhalefete geçersiniz. Ben böyle bir şey algılamıyorum ama kamuoyunda böyle bir algı oluşturulmaya çalışılıyor. Kimin böyle bir niyeti varsa gerekçeleriyle bunu söylemeli ve kurumlardaki görevlerinden ayrılması gerektiğini düşünüyorum. Ancak böyle bir kaosa şu anda gerek yok. Herkes oturduğu yerde otursun. İşimiz, gücümüz Beşiktaş'a hizmet etmek. Birbirimizle itişmenin anlamı yok. Geçen yaşanan olay bir talihsizlik ve hatadır. Camianın da gereken değerlendirmeyi yaptığını biliyorum. Ben camiama güveniyorum."" değerlendirmesinde bulundu. Ahmet Nur Çebi, futbol takımıyla ilgili beklenti, istek ve arzularının çok fazla olduğunu ancak teknik ekip, futbolcular ve yöneticilerin bunları karşılayacak kapasitede olduğunu söyledi. Kamp döneminde teknik direktör Şenol Güneş ve futbolcuların istekli ve gayretli olduğuna değinen Çebi, ""Birlik beraberlik içinde, mutlu ve huzurlu bir ortam içinde çalışıyoruz. Ligin en iyi takımlarından bir tanesiyiz."" dedi. Görev süresinde 5 teknik direktör değiştirdiği yönündeki söylemlerin doğru olmadığını dile getiren Çebi, kendisinin sadece Sergen Yalçın, Valerien Ismael ve Şenol Güneş ile çalıştığını aktardı. Öner Karaveli döneminin geçiş süreci olduğunu aktaran Beşiktaş Kulübü Başkanı, ""Valerien de kendine göre bir değerdi. Şenol hocam şu anda benim hocamdır ve yola devam edeceğiz. Benim beklentilerim, isteklerim ve arzularım çok fazla. Ben gereğini yapıyorum, çalışıyorum, kulübün 1 lirasına zarar gelmemesi ve arkadaşlarım maaşlarını alsın diye enerji harcıyorum. Bunun karşılığını almak istemem benim en doğal hakkım. Hocalarımın, futbolcularımın ve ekibimin bunun karşılığını verecek kapasitede olduğunu çok iyi biliyorum."" şeklinde görüş belirtti. Ahmet Nur Çebi, Fatih Karagümrük ile yollarını ayıran Caner Erkin'in bugün için gündemlerinde olmadığını dile getirdi. Transfer dönemi öncesinde 6 maç yapacaklarını aktaran Çebi, ""Altı maç bitmeden transfer ihtiyacı nedir, kim gelir, kim gider diye konuşmayacağımıza karar verdik. Caner çok sevdiğim, hırsını beğendiğim bir futbolcu. Bizim de formamızı giydi. Kendisini çok severim ama iş başka, aşk başka. O gün ona ihtiyaç var mı bakacağız. Yoksa zaten olmayacak. İhtiyaç varsa ona mı var, başkasına mı var, ekonomisi veya kimyası nasıl olur bakacağız. Bunlar bu günün konusu değil. Caner için ne yok diyebilirim ne var diyebilirim ama bugün için gündemimizde yok."" diye konuştu. Çebi, ara transfer döneminde takıma takviye yapıp yapmayacaklarıyla ilgili şu ifadeleri kullandı: ""Yaklaşık 2-3 ay önce düzgün transferler yaptığımızı düşünüyoruz. Sakatlıklardan, eksiklerden ya da performans düşüklüğünden dolayı bir şeylerin değişmesi gerekiyorsa, bir transfer gerekiyorsa bunun olabileceği ocak ayı trasnfer dönemidir. Hocamızla yaptığımız değerlendirmede takımdaki arkadaşların iyi futbolcular olduğu, geçmişlerdeki performanslarının malum olduğu ve önümüzde 6 maçlık bir süre olduğu konusunda mutabakat sağladık. Değerlendirme yapılması gerekirse 6 maç sonunda yapılacaktır. Belki de gerekmeyecektir. Umarım böyle olur."" Beşiktaş Kulübü Başkanı, mevcut yabancı oyuncu kuralının yanlış olduğunu ancak bu kural kapsamında yaptıkları harcamaların hesabını sormasının en doğal hakkı olduğunu söyledi. Sezon başında Türkiye Futbol Federasyonunun (TFF) veridiği karar kapsamında transfer operasyonu gerçekleştirdiklerini aktaran Çebi, sözlerini şöyle sürdürdü: ""Biz, federasyonun aldığı karara istinaden transferlerimizi yaptık. Yerli futbolcu oynaması mecburiyetinden yola çıkarak düşünmediğimiz transferleri yapmak durumunda kaldık. Bir bütçe ayırdık ve harcama yaptık. Bu saatten sonra serbest denildiğinde benim kayıplarımı kimin karşılayacağını sormak zorundayım. Madem böyle olacaktı bana neden para harcattınız. Yurt dışından bir futbolcuyu sıfır bonservisle alabilme imkanım varken bir yerli futbolcuya 2 milyon avro ödeme yaptırıyorsanız buna saygı duyuyorum. Karar TFF olarak sizindir ama arkasında duracaksınız."" Futbolcuların kurallarla değil çalışmalarının karşılığında formayı alması gerektiğini vurgulayan siyah-beyazlı kulübün başkanı, şunları kaydetti: ""Avrupa'daki futbol takımlarıyla yarışmayı arzu edeceksiniz ama futbolcunuzun Avrupalı bir futbolcuyla yarışmasına engel olacak bir karar alacaksınız. Bu bir çelişkidir. Eğer benim takımlarım, milli takımım yurt dışında Avrupalı takımlarla dişe diş mücadele edecekse benim futbolcularım yapacaktır. Bırakın bizim futbolcularımız koyulan kuralla forma şansı bulmasınlar. Kendi bileklerinin hakkıyla formaları almayı becersinler. Bu karar çocuklarımızın yarışmacı ve rekabetçi ruhlarını törpülemiştir. Bu kararı Türk futbolu adına sağlıklı bulmuyorum. Ancak içinde bulunduğum durum nedeniyle bana verilen zararın telafisini istemenin en doğal hakkım olduğunu düşünüyorum. Çocuklarımıza, 'Onlarla rekabet etmek zorundasınız. Çıkın rekabet edin, çalışın.' mesajının verilmesi lazım. Türk futbolcularımızın kimseden eksik tarafı yok. Ancak onları rekabetten ve çalışmadan uzaklaştıracak bu siyaseti doğru bulmuyorum."" Ahmet Nur Çebi, Beşiktaş Futbol AŞ'de yönetim kurulu üyesi sayısını artırırken camiadan daha fazla insanın yönetimlere katılmasını, kulübe hizmet etmesini amaçladığını dile getirdi. Ahmet Nur Çebi, Katar'da devam eden 2022 FIFA Dünya Kupası'nda Fas ile Hollanda'nın final oynamasını istediğini belirtti. Siyah-beyazlı futbolculardan Romain Saiss'in Fas, Wout Weghorst'un ise Hollanda'da forma giydiğini hatırlatan Çebi, ""Size ait olan her şeyin değerli olması mutlu edecektir. Saiss ve Weghorst bizim futbolcumuz. Şu anda Dünya Kupası'nda Türkiye'den devam eden 2 futbolcu. Bu transferleri yapan herkese teşekkür ediyorum. Saiss ve Weghorst'un olduğu takım kupayı kaldırsın. Ben ikisini de destekliyorum. Saiss ve Weghorst karşı karşıya kaldığı bir final çok keyifli olur. O zaman seçim yapamam. İki futbolcumla da gurur duyuyorum. İnşallah başarılı olurlar, inşallah finali Hollanda ile Fas oynar."" diyerek sözlerini tamamladı.",non-satiric
"AA muhabirinin derlediği bilgiye göre, 1 Ocak 2023'ten itibaren CE işareti gerektiren çoğu eşyayı kapsayan ve bu işaret gibi eşyanın ilgili mevzuata ilişkin tüm gereklilikleri karşıladığını gösteren UKCA'nın İngiltere, Galler ve İskoçya piyasasına sunulacak eşya için kullanılması zorunlu olacak. Türkiye İhracatçılar Meclisi (TİM) Başkanı Mustafa Gültepe, AA muhabirine, UKCA uygulamasına ilişkin değerlendirmede bulundu. Birleşik Krallık'ın Türkiye'nin en önemli ticari partnerlerinden biri olduğunu ve en fazla ihracat yapılan 4'üncü ülke konumunda bulunduğunu belirten Gültepe, bu ülkeye yılın 11 ayında 12 milyar dolarlık dış satım yapıldığını söyledi. Gültepe, bu sebeple ihracatçılar olarak Brexit sürecini yakından takip ettiklerine dikkati çekerek, ""Brexit süreci 31 Aralık 2020'de tamamlandı. Bu tarih itibarıyla Birleşik Krallık bizim de dahil olduğumuz AB Gümrük Birliği'nden de çıkmış oldu. Takip eden gün, yani 1 Ocak 2021 itibarıyla Türkiye-Birleşik Krallık Serbest Ticaret Anlaşması yürürlüğe girdi. Bu sayede ihracatçılarımızın olası kayıplarının önüne geçilmiş oldu."" dedi. Birleşik Krallık'ın AB'den ayrılmasıyla bazı yeni teknik düzenlemelerin getirildiğine işaret eden Gültepe, şöyle konuştu: ""CE işareti yerine Birleşik Krallık Uygunluk Değerlendirme simgesi olan UKCA işareti ikame edildi. Uygulama 1 Ocak 2022'de başladı ancak olası kayıpların önüne geçmek adına 1 Ocak 2023'e kadar CE işaretli ürünlerin İngiltere, İskoçya ve Galler'de kabul edilmesi kararı alındı. Bu geçiş süreci 1 Ocak 2024'e kadar devam ediyor. Bu açıdan mağduriyetlerin önüne geçilmesi adına Birleşik Krallık tarafından olumlu bir tavır sergileniyor. İhracatçılar, çoğu ürün için halen AB gerekliliklerine uymaya ve 1 Ocak 2023'e kadar CE işaretini kullanmaya devam edebilecek. Yeni yaklaşım kapsamındaki mallarda UKCA işareti, 1 Ocak 2024'e kadar ürüne iliştirilen bir etikete veya beraberindeki bir belgeye eklenerek kullanılabilecek."" Gültepe, uygulamaya ilişkin firmalara uyarıda bulunarak, ""UKCA işareti kapsamına giren konularda mal üreten özellikle kimya, elektrik-elektronik, demir ve demir dışı metaller, makine ve aksamları sektörlerinde ihracat yapan firmalarımızın bu konuya hassasiyet göstermesi gerekiyor. İhraç ettikleri ürünlerde üçüncü taraf değerlendirmesi gerekmiyorsa bu firmalarımız doğrudan başvuru yapabilirler. Eğer değerlendirme gerekiyorsa firmalarımızın, Birleşik Krallık onaylı bir değerlendirme kuruluşuyla çalışarak uygunluk beyanı için gerekli belgeleri temin etmeleri gerekiyor. Bu uyumluluk beyanı için ayrıca teknik belgelere de sahip olma şartı aranabiliyor. Akabinde UKCA işaretini mevzuata uygun şekilde ürüne yerleştirmeleri yeterli oluyor."" ifadelerini kullandı. TİM Başkanı Gültepe, Türkiye'den Birleşik Krallık'a ihracat yapan 27 sektörde 11 bine yakın firma bulunduğunu belirterek, ""Bu firmalarımızın tamamı bu işareti ve onun getirdiği teknik yenilikleri bu sene olmasa bile seneye dikkate almak durumunda."" dedi. UKCA işaretiyle ilgili ürün bazlı rehberler de bulunduğunu vurgulayan Gültepe, şunları kaydetti: ""Firmalarımızın kendi ihraç ürünleriyle ilgili gelişmeleri incelemelerinde fayda var. Eğer yeni düzenlemeler varsa bir an evvel UKCA işaretiyle ilgili gereklilikleri yerine getirip olası aksamalara mahal vermemeye davet ediyorum. Biz TİM ve ihracatçı birlikleri olarak ihracatçılarımıza sektörel ve ürün bazlı bilgilendirmeler yapıyoruz. UKCA işaretiyle ilgili Birleşik Krallık pazarında ihracat kaybı oluşturacak bir durumun söz konusu olmadığını değerlendiriyorum. Türk ihracatçıları, küresel standartlara uyumlu bir üretim yapısına sahip. Dolayısıyla bazı teknik düzenlemeleri dikkate alarak talep edilen belgeleri beyan etmek yeterli olacaktır.""",non-satiric
"Federasyondan yapılan açıklamaya göre, Başkan Vekili Ömer Onan, Asbaşkan Hüseyin Beşok, Yönetim Kurulu Üyesi Serap Yücesir, Genel Sekreter Serhan Antalyalı ve Erkek Ligleri Müdürü Erkan Hacıoğlu, Ankara'da ziyaretler gerçekleştirdi. TBF yöneticileri, MKE Ankaragücü Kulübü Başkanı Faruk Koca, OGM Ormanspor Kulübü Başkanı İbrahim Şanlı ve Nesibe Aydın Spor Kulübü Başkanı Mirkan Aydın'la bir araya gelerek fikir alışverişi yaptı.",non-satiric
"Ersoy, AA foto muhabirleri ve muhabirlerinin, yurt içi ve yurt dışında çektiği ""haber"", ""spor"" ve ""çevre-yaşam"" kategorilerindeki fotoğrafları inceledi. Haber kategorisinde Emrah Yorulmaz'ın ""Togg'un ilk yolculuğu"" başlıklı fotoğrafını seçen Ersoy, spor kategorisinde Elif Öztürk Özgöncü'nün ""Şampiyonlar"", çevre-yaşam kategorisinde ise Orhan Çiçek'in ""Yangın Müdahalesi"" adlı fotoğrafına oy verdi. Ersoy, AA muhabirine, oy verdiği fotoğraflara ilişkin değerlendirme yaptı. Spor kategorisinde, Ampute Futbol Dünya Kupası final maçında şampiyon olan Türk Milli Takımının fotoğrafına oy verdiğini anlatan Ersoy, ""Engellerin hayattaki başarı için engel olmadığını, engel sahibi de olsak birlikte büyük işler başarabileceğimizi ve milli takım olarak şampiyonluğu elde edebileceğimizin göstergesi olduğu için bu fotoğrafı tercih ettim."" diye konuştu. Ersoy, şampiyon futbolculara ayrı ayrı teşekkür etti. Haber kategorisinde oy verdiği ""Togg'un ilk yolculuğu"" fotoğrafına ilişkin Ersoy, ""60 yıllık yarım kalmış bir hikayenin tamamlanması."" dedi. Togg'un, Cumhurbaşkanı Recep Tayyip Erdoğan ile inandığı zaman neleri başarabileceklerini ortaya koyan insanların eseri olduğunu vurgulayan Ersoy, İHA'lar, SİHA'lar ve yerli otomobil ile Türkiye'de nelerin yapılabileceğinin gösterildiğini anlattı. Ersoy, tüm kamu kurum ve kuruluşlarında ve ülke genelinde Togg'un yaygın kullanılması dileğinde bulundu. Bayram Ali Ersoy, çevre-yaşam kategorisinde oy verdiği ve jandarma ekiplerinin Muğla'nın Datça ilçesindeki orman yangınında mahsur kalan kaplumbağanın kurtarılmasını anlatan ""Yangın Müdahalesi"" isimli fotoğrafın da en zor anlarda hayvanlara verilen önemi gösterdiğini ifade etti. Ersoy, oylamanın ardından çevre sorunlarına ilişkin farkındalığı artırmak amacıyla Anadolu Ajansının internet sitesine eklenen link üzerinden, Tarım ve Orman Bakanlığı Orman Genel Müdürlüğünün ""Geleceğe Nefes-Türkiye Yüzyılına Nefes"" kampanyasına katılarak fidan sahibi de oldu.",non-satiric
"NBA'e 9 maçla devam edildi. Dallas Mavericks, Doncic'in 51 sayı, 6 ribaunt, 9 asistle oynadığı mücadelede konuk olduğu San Antonio Spurs'ü 126-125 yenerek üst üste 6, sezonun 21. galibiyetini aldı. Doncic böylece, son 5 maçta 3. kez 50 ve üstü sayıya ulaştı. Sloven basketbolcu, NBA tarihinde beş maçlık bir seride 250 sayı, 50 ribaunt ve 50 asist barajını geçen ilk oyuncu oldu. Doncic, bu hafta New York Knicks'i uzatmada 126-121 yendikleri karşılaşmada NBA tarihinde 60 sayı, 20 ribaunt ve üstü istatistikle ""triple-double"" yapan ilk oyuncu olmuştu. Spurs'te ise Keldon Johnson'ın 30 sayısı mağlubiyeti engellemeye yetmedi. NBA Doğu Konferansı'nda Brooklyn Nets, deplasmanda Charlotte Hornets'ı 123-106 yendi. Brooklyn Nets, Charlotte Hornets karşısında galip gelerek üst üste 11, sezonun 24. galibiyetini aldı. Nets'te Kyrie Irving 28, Kevin Durant ise 23 sayıyla takımlarını galibiyete taşıdı. Hornets'ta LaMelo Ball'un 23 ve Mason Plumlee'nin 22 sayısı galibiyet için yeterli olmadı. Milli oyuncu Cedi Osman'ın da formasını giydiği Cleveland Cavaliers, deplasmanda Chicago Bulls'u 103-102 mağlup etti. Cleveland Cavaliers'ta Cedi Osman, 24 dakika 32 saniye süre aldı ve 12 sayı, 4 ribaunt, 2 asistlik performansla galibiyete katkı verdi. Cavaliers'ta Caris LeVert 23, Kevin Love ise 20 sayıyla oynadı. Chicago Bulls'ta ise DeMar DeRozan'ın 21 sayısı mağlubiyeti engellemeye yetmedi. Milli oyuncu Furkan Korkmaz'ın formasını giydiği Philadelphia 76ers, deplasmanda Oklahoma City Thunder'ı 115-96 mağlup etti. Furkan Korkmaz, 25 dakika 11 saniye süre aldığı maçta 7 sayı, 5 ribaunt, 1 asist, 2 top çalma, 1 blokla takımının galibiyetine katkı verdi. 76ers'ta Joel Embiid 16 sayı, 13 ribaunt ve 10 asistle kariyerindeki beşinci triple-double'ına imza atarken Tobias Harris, 23 sayıyla maçın en skorer oyuncusu oldu. Thunder forması giyen Josh Giddey'nin 20 sayılık performansı galibiyet için yeterli olmadı. Charlotte Hornets-Brooklyn Nets: 106-123 Chicago Bulls-Cleveland Cavaliers: 102-103 Houston Rockets-New York Knicks: 88-108 San Antonio Spurs-Dallas Mavericks: 125-126 Memphis Grizzlies-New Orleans Pelicans: 116-101 Minnesota Timberwolves-Detroit Pistons: 104-116 Oklahoma City Thunder-Philadelphia 76ers: 96-115 Utah Jazz-Miami Heat: 123-126 Indiana Pacers-Los Angeles Clippers: 131-130",non-satiric
"Sağlık Bakanlığından yapılan açıklamada, ""Çerkezköy Devlet Hastanesinde sahte doktorun görev yaptığı iddiaları üzerine bakanlıkça yürütülen soruşturmanın 4 Aralık 2022'de tamamlandığı, kamuoyunu doğru bilgilendirmek amacıyla açıklama yapma ihtiyacı doğduğu"" belirtildi. Açıklamada, ""bakanlıkça tüm personel hareketlerinin dijital ortamda takip edildiği"" bildirilen açıklamada, ""Habere konu olan Ayşe Özkiraz ile ilgili hiçbir kayıt bulunmamaktadır. Bu açıdan sağlık personeli sıfatıyla herhangi bir kurumumuzda çalışması, maaş ve görev alması, işlem yapması mümkün değildir."" bilgisine yer verildi. Ancak Özkiraz'ın, hastanede görevli çocuk cerrahisi uzmanına sahte bazı belgeler göstererek kendini tıp fakültesi mezunu olarak tanıttığı ve uzmanlık sınavını kazandığını beyan ederek yanılttığının anlaşıldığı aktarılan açıklamada, ""Yapılan soruşturmada, bilgi ve görgüsünü artırmak üzere refakat etme talebinin ilgili uzman hekim tarafından olumlu karşılanması üzerine bu hekimle beraber bazı hastaların muayenesinde ve ameliyatında gözlemci olarak bulunduğu tespit edilmiştir. Hastanede doktor yetkisini kullanması, hiçbir hastaya doğrudan müdahalesi, tıbbi işlem yapması söz konusu değildir."" ifadelerine yer verildi. Bu kişinin, yaklaşık 4 ay boyunca belirli aralıklarla hastaneye gelerek ilgili doktora refakat ettiği belirtilen açıklamada, ""Bu esnada kendisinden şüphelenen uzman hekim, başhekimliğe ihbarda bulunmuş ve başhekimlikçe Çerkezköy Kaymakamlığına, Tekirdağ İl Sağlık Müdürlüğüne ve Çerkezköy Cumhuriyet Başsavcılığına konu intikal ettirilmiştir. Bunun üzerine olay haber konusu olmuştur."" bilgisi verildi. Açıklamada, şunlar kaydedildi: ""Yapılan soruşturmada, iddia edildiği gibi sahte doktorun çalıştırılması söz konusu değildir. Yetkisiz bir kişi tarafından hiçbir tıbbi işlem yapılmasına müsaade edilmemiştir. Ancak yetkisiz bir kişinin hastaneye girip çıkması, poliklinik, servis ve ameliyathanede bulunması, hatta buralarda çektirdiği fotoğrafları paylaşmasına fırsat verilmesi, hastane yöneticileri tarafından bu gibi durumları önleyici tedbirlerin alınmasındaki yetersizlik bakımından Yataklı Tedavi Kurumları İşletme Yönetmeliği, Kişisel Verilerin Korunması Kanunu, Kişisel Sağlık Verileri Hakkında Yönetmelik ve Hasta Hakları Yönetmeliğine aykırılıklar bulunmaktadır. İlgililer hakkında gerekli disiplin ve idari işlemleri yapılmıştır. Hazırlanan teftiş raporu doğrultusunda, çocuk cerrahisi uzmanına aylıktan kesme cezası verilmesine ve il içinde başka bir hastanede görevlendirilmesine, ameliyathane sorumlu doktoruna kınama cezası verilmesine ve hastane başhekiminin yönetici sözleşmesinin feshedilmesine karar verilmiştir. Yalan beyanlarla olaylara sebep olan Ayşe Özkiraz halen tutuklu olup, adli kovuşturma devam etmektedir.""",non-satiric
"Türkiye Atletizm Federasyonundan yapılan açıklamaya göre, her yıl aralık ayında düzenlenen Avrupa Kros Şampiyonası'nın 28'incisi, Torino'daki La Mandria Park'ta yapılacak. Şampiyonada mücadele edecek milli atletler arasında daha önce Avrupa Kros Şampiyonası'nda bireysel şampiyonluk kazanan Yasemin Can ve Emine Hatun Tuna Mechaal ile birlikte Balkan ve Türkiye şampiyonalarında birincilikleri bulunan isimler yer alıyor. Bu yılki şampiyonada Yasemin Can, dört kez altın madalya aldığı büyük kadınlarda beşinci zaferini elde ederek yeni bir tarih yazmaya çalışacak. Milliler, 2013'ten bu yana madalyasız dönmediği Avrupa Kros'ta bugüne dek 22 altın, 10 gümüş, 15 de bronz madalya elde etti. Türkiye, gelecek yıl Belçika'nın başkenti Brüksel'de gerçekleştirilecek şampiyonaya 2024'te Antalya'da ev sahipliği yapacak. 28. Avrupa Kros Şampiyonası'nda mücadele edecek milli sporcular şöyle: Büyük kadınlar: Özlem Kaya Alıcı, Yasemin Can, Emine Hatun Tuna Mechaal Büyük erkekler: Ersin Tekal, Sezgin Ataç 23 yaş altı kadınlar: Sabriye Güzelyurt 23 yaş altı erkekler: Ramazan Baştuğ 20 yaş altı kadınlar: Ayça Fidanoğlu, Edibe Yağız, Pelinsu Şahin, Sıla Ata 20 yaş altı erkekler: Enbiya Yazıcı, İsmail Taşyürek, Taner Tunçtan, Utku Göler",non-satiric
"Türkiye Cumhuriyet Merkez Bankası (TCMB) tarafından açıklanan ödemeler dengesi verilerine göre, ekimde cari işlemler hesabı 359 milyon dolar açık verdi. Bunun sonucunda, ocak-ekim döneminde cari işlemler açığı 38 milyar 176 milyon dolar oldu. Son 12 aylık cari işlemler açığı da 43 milyar 454 milyon dolar düzeyinde gerçekleşti. Altın ve enerji hariç cari işlemler hesabı ekimde 8 milyar 643 milyon dolar, ocak-ekim döneminde 43 milyar 41 milyon dolar fazla verdi. Ödemeler dengesi tanımlı dış ticaret açığı ekimde 6 milyar 463 milyon dolar olurken, hizmetler dengesi kaynaklı girişler 6 milyar 702 milyon dolar seviyesinde gerçekleşti. Bu kalem altında seyahat kaleminden kaynaklanan net gelirler 5 milyar 184 milyon dolar oldu. Birincil gelir dengesi kalemi ekimde 652 milyon dolar net çıkış, ikincil gelir dengesi kalemi ise 54 milyon dolar net giriş kaydetti. Öte yandan, eylül ayına ilişkin cari işlemler açığı 2 milyar 966 milyon dolardan 2 milyar 883 milyon dolara revize edildi. Ekimde doğrudan yatırımlardan kaynaklanan 743 milyon dolar, portföy yatırımlarından da 302 dolarlık net giriş kaydedildi. Alt kalemler itibarıyla incelendiğinde, ekimde yurt dışı yerleşikler, hisse senedi piyasasında 417 milyon dolarlık ve devlet iç borçlanma senetleri piyasasında 125 milyon dolarlık net satış gerçekleştirdi. Yurt dışındaki tahvil ihraçlarıyla ilgili bankalar 1 milyar 394 milyon dolar net geri ödeme yaparken, Genel Hükümet ve diğer sektörler sırasıyla 2 milyar 500 milyon dolar ve 22 milyon dolar net kullanım gerçekleştirdi. Yurt içi bankaların yurt dışı muhabirlerindeki efektif ve mevduat varlıkları ekimde 1 milyar 651 milyon dolar net azalış kaydetti. Yurt dışı bankaların yurt içindeki mevduatları, yabancı para cinsinden 935 milyon dolar, Türk lirası cinsinden de 483 milyon dolar olmak üzere toplam 1 milyar 418 milyon dolar arttı. Bu dönemde yurt dışından sağlanan kredilerle ilgili, bankalar 557 milyon dolar net geri ödeme, Genel Hükümet ve diğer sektörler ise, sırasıyla 93 milyon dolar ve 133 milyon dolar net kullanım gerçekleştirdi. Resmi rezervler ekimde net 5 milyar 59 milyon dolar arttı. AA Finans'ın anketine katılan ekonomistler, cari işlemler hesabının ekimde 1 milyar 869 milyon dolar açık vermesini bekliyordu. Ekonomistlerin 2022 sonuna yönelik cari işlemler açığı beklentisi ise 48,9 milyar dolar düzeyinde gerçekleşmişti.",non-satiric
"Baykar'ın öz sermayesiyle milli ve özgün olarak geliştirdiği Bayraktar Kızılelma, 14 Aralık'ta ilk uçuşunu başarıyla gerçekleştirdi ve 18 dakika süren ilk uçuşu ile Türk havacılık tarihinde yeni bir dönemin perdesini açtı. Bu uçuşa ilişkin Özdemir Bayraktar Milli Teknoloji Merkezi​​​​​​​'nde kutlama yapıldı ve Baykar çalışanları Bayraktar Kızılelma'nın önünde hatıra fotoğrafı çektirdi. Baykar Yönetim Kurulu Başkanı ve Teknoloji Lideri Selçuk Bayraktar, konuya ilişkin Twitter hesabından yaptığı paylaşımda, ""20 yıldır hayalini kurduğumuz Kızılelma'nın ilk uçuşunu Baykar ailesi ile birlikte kutladık."" ifadelerini kullandı. Baykar Genel Müdürü Haluk Bayraktar da ""Genç ve dinamik ekibimizle yapacak çok işimiz, yürüyecek uzun bir yolumuz var."" değerlendirmesinde bulundu. Bayraktar Kızılelma, özellikle kısa pistli gemilere iniş kalkış kabiliyetiyle muharebe sahasında devrim gerçekleştirecek bir platform olacak. Türkiye'nin inşa ettiği ve halihazırda seyir testlerini gerçekleştirdiği TCG Anadolu gemisi gibi kısa pistli gemilere iniş ve kalkış kabiliyetine sahip olacak şekilde geliştirilen Bayraktar Kızılelma, bu yeteneği sayesinde denizaşırı görevlerde önemli rol üstlenecek. Bu kabiliyetiyle Mavi Vatan'ın korunmasında stratejik bir rol üstlenecek. Bayraktar Kızılelma, tasarımından elde edeceği düşük radar izi sayesinde en zorlu görevleri başarıyla gerçekleştirecek. 6 ton kalkış ağırlığına sahip olması hedeflenen Türkiye'nin ilk insansız savaş uçağı milli olarak geliştirilen tüm mühimmatları kullanacak ve planlanan 1500 kilogram faydalı yük taşıma kapasitesiyle büyük bir güç çarpanı olacak. İnsansız savaş uçağı, milli AESA radar ile yüksek durumsal farkındalığa da sahip olacak. İnsansız hava araçlarından farklı olarak agresif manevralarla insanlı savaş uçakları gibi hava-hava muharebesi gerçekleştirebilecek olan Bayraktar Kızılelma, yerli hava-hava mühimmatları ile hava hedeflerine karşı da etkinlik sağlayacak. Bu kabiliyetleriyle harp sahasında dengeleri değiştirecek. Türkiye'nin caydırıcılığında çarpan etkisi yapacak.",non-satiric
"BIST 100 endeksi, 5.550,87 puanla tüm zamanların en yüksek seviyesini gördü ve saat 13.00 itibarıyla önceki kapanışa göre 61,92 puan ve yüzde 1,13 değer kazancıyla 5.538,84 puan oldu. Toplam işlem hacmi 53 milyar lira düzeyinde gerçekleşti. İlk yarıda bankacılık endeksi yüzde 0,08, holding endeksi yüzde 1,85 değer kazandı. Sektör endeksleri arasında en çok kazandıran yüzde 2,93 ile madencilik, en çok gerileyen ise yüzde 1,69 ile inşaat oldu. Analistler, ABD'de iş gücü piyasalarının yavaş yavaş da olsa ABD Merkez Bankası'nın (Fed) hedefleri doğrultusunda güç kaybetmeye başladığına ilişkin beklentilere karşın küresel piyasalarda dalgalı bir seyir izlendiğini belirtti. Bugünün veri gündeminde yurt içinde ABD'de Chicago Satınalma Yöneticileri Endeksi'nin (PMI) öne çıktığını aktaran analistler, Noel tatilleri ve yıl sonu pozisyon kapatma işlemlerinin yoğunlaşmasıyla piyasalardaki sert dalgalanmalara karşı dikkatli olunması gerektiğini vurguladı. Analistler, teknik açıdan BIST 100 endeksinde 5.550 puanın direnç, 5.340 seviyesinin destek konumunda bulunduğunu bildirdi.",non-satiric
"İpsala ve Yunanistan Kipi gümrük kapıları arasında kalan, iki ülkeye karşılıklı geçişi sağlayan köprünün ayaklarında biriken kütük ve ağaç dallarının ortak çalışmayla temizlenmesi için 9 Ocak'ta protokol imzalanacak. Ekipler, 10 Ocak'ta da ortak temizlik çalışması gerçekleştirecek. İpsala Kaymakamlığından yapılan açıklamaya göre, Kaymakam Ömer Sevgili başkanlığındaki heyet, Dedeağaç Bölge Vali Yardımcısı Dimitrios Petrovist ve beraberindeki heyetle sınır hattında bir araya geldi. Köprüde incelemede bulunan Türk ve Yunan heyetleri, köprü ayaklarında 8 yıl önce yapılan temizlik çalışmasının tekrarlanması konusunda görüş birliğine vardı. Kaymakam Sevgili, iki ülkeyi birbirine bağlayan köprünün üzerinden her yıl yaklaşık 2 milyon kişinin geçtiğini belirterek, temizlik çalışmasının Devlet Su İşleri ekipleri ve Yunanistan'dan bir teknik ekip tarafından yapılacağını kaydetti.",non-satiric
"Milli Eğitim Bakanlığının başlattığı proje kapsamında il genelinde kullanılmayan köy okulu binaları, farklı alanda hizmet veren atölyeler, eğitsel ve sosyal etkinliklerin yapılacağı alanlara dönüştürülüyor. Bu kapsamda kentte vatandaşların talebi doğrultusunda tarım, bahçecilik, ormancılık, tarım teknolojileri, gıda ve hayvancılık alanında kursların düzenlendiği 20 merkez hizmet veriyor. İl Milli Eğitim Müdürü Fevzi Kurt, AA muhabirine, Milli Eğitim Bakanlığının başlattığı, Tarım ve Orman Bakanlığının desteklediği ""Köy Yaşam Merkezi Projesi"" kapsamında kullanılmayan köy okullarının tadilatının yapıldığını anlattı. Buraların yaşam merkezine dönüştürüldüğünü ve kırsal bölgelerde yaşayanlara yönelik çeşitli kursların düzenlendiğini dile getiren Kurt, merkezlerin sayısını artırmaya yönelik çalışma yürüttüklerini ifade etti. Yaşam merkezlerinde kadınlara yönelik çok farklı kurslar düzenlediklerini belirten Kurt, şöyle konuştu: ""Biçki dikiş, tasarım, el sanatları, okuma yazma, hayvancılık gibi çok farklı kurslar veriyoruz. Hamurkesen Mahallesi'nde halı kursu düzenledik. Burada kadınlarımız halı dokumayı öğreniyor ve aile ekonomilerine destek sağlayabiliyor. Bunun yanında Salkım Mahallesi'nde okuma-yazma kursumuz ve Kur'an-ı Kerim kursumuz devam ediyor. Vatandaşlarımızın talebi doğrultusunda çalışmalarımızı sürdürüyoruz. Hangi yörede hangi kursun düzenleneceği gelen talep ve ihtiyaç doğrultusunda belirleniyor. Şu anda tarım alanında da kurslarımızı açtık. Fidan ekimi veya sürü yönetimi gibi kurslarımız var. Kurslara kadınlarımızın ilgilisi daha yoğun oluyor. Kurslarda yüzlerce kadın kursiyerimizin eğitimleri devam ediyor. Köylerde hizmet veren yaşam merkezleri kadınların hayatlarını değiştiriyor. Kurslarda edindikleri meslekle ve kazandıklarıyla hayatları değişiyor ve sosyalleşiyorlar."" Hamurkesen Mahallesi'ndeki Köy Yaşam Merkezi'nde görevli usta öğretici Fatma Erturan, kurslar sayesinde köy kadınlarının sosyal hayatının değiştiğini söyledi. Genç kızların meslek öğrenmesinin yanında harçlıklarını da kazandığını belirten Erturan, şunları anlattı: ""Halı kursumuzda 15 kızımız eğitim alıyor. Çoğu halı dokumayı öğrendi. Ailelerine de destek oluyorlar. Bunun yanında çeyizlerini tamamlıyorlar. Bu tür kursların devamını istiyoruz. Kadınlar burada çeşitli aktivitelere katılıyor. Birlikte geziler, eğlenceler düzenliyoruz. Çünkü bu tür etkinlikler köy yerinde çok fazla olmuyor. Burada kızlarımız gönül rahatlığıyla çalışıp hem meslek ediniyor hem de para kazanıyor."" Kursiyer Hilal Çakır da mahallelerinde açılan yaşam merkezi ile hayatlarının değiştiğini dile getirerek, ""Burada sabah erken gelip çalışıyoruz. Arkadaşlarımızla hep birlikte bir şeyler yapıyoruz. Meslek öğrenmenin yanında para da kazanıyorum. Kazandığım ücretle çeyizimi tamamlıyorum."" ifadelerini kullandı. Kursiyer Merve Çelik ise yaklaşık bir yıl önce kursa başladığını, meslek sahibi olduğu için mutlu olduğunu kaydetti.",non-satiric
"AA muhabirinin edindiği bilgilere göre, Sağlık Hizmetleri Genel Müdürlüğünün ÇÖZGEM'lerle ilgili Ankara ve Trabzon'da 2 yılı aşan bir süredir devam eden pilot çalışması tamamlandı. Türkiye'de ilk kez özel gereksinimli çocuk ve gençlere yönelik ruh sağlığı hizmetlerinin tek çatı altında sunulmasını sağlayacak merkezlerin yasal zeminini oluşturan yönetmelik, 15 Aralık'ta yayımlanırken, açılış planlamalarıyla ilgili detaylar da belli oldu. Buna göre, Bakanlık, 2023 itibarıyla ilk etapta Türkiye'nin 81 ilinde en az bir ÇÖZGEM'i faaliyete geçirecek ve devamında merkezleri yaygınlaştıracak. Böylelikle aileler, çocukları için ihtiyaç duyduğu ruh sağlığı hizmetlerine daha kolay erişebilecek, tanıdan tedaviye kadar ihtiyaç duydukları tüm hizmetleri tek merkezde alabilecek. ÇÖZGEM'ler açıldıktan sonra hem Merkezi Hekim Randevu Sistemi (MHRS) üzerinden hem de sağlık kuruluşlarının yönlendirmesiyle merkeze başvuru yapılabilecek. Bakanlığa ve üniversitelere ait sağlık tesisleri bünyesinde oluşturulacak ÇÖZGEM'lerde, uzman hekimlerle çocuk gelişim uzmanları, psikologlar, sosyal hizmet uzmanları, dil ve konuşma terapistleri ile ergoterapistler görev yapacak. Merkezlerde ayrıca özellikle bilişsel gelişim sorunları, down sendromu, otizm gibi tanıları bulunan çocuklar ve ailelerine ilk andan itibaren birebir destek olup, süreçlerini takip edecek bireysel hizmet danışmanları da istihdam edilecek. Bu kapsamda, bireysel hizmet danışmanları, 3 yıllık bir çalışmayla hazırlanan eğitim programını başarıyla tamamlayan sağlık çalışanları arasından seçilecek. Hastaların, devletin diğer hizmetlerine erişimini kolaylaştırmak için eğitim ve spor danışmanları da merkezlerde görev alabilecek. AA ekibi, Beytepe Şehit Murat Erdi Eker Devlet Hastanesinde pilot uygulama kapsamında, yaklaşık 2 yıldır hizmet veren ÇÖZGEM ile yakın zamanda hizmete başlaması planlanan Etlik Şehir Hastanesi bünyesindeki merkezi görüntüledi. Pilot uygulama sonuçlarında hasta memnuniyetinin yüzde 90'a ulaştığı belirlenen Beytepe'deki ÇÖZGEM'de erken dönemde gelişimsel risklerin tanısı ve tedavisine yönelik alanlar, oyun terapisi odaları, dil ve konuşma terapisi ile ergoterapi bölümleri bulunuyor. Merkezin sorumlu hekimi Çocuk ve Ergen Ruh Sağlığı Uzmanı Dr. Merve Ergüven Demirtaş, ""Merkezimizde tanıdan başlayarak, risklerin tespiti, erken müdahale yöntemleri ve bu konularda ailelere danışmanlık hizmeti verilmesi ve takip süreçleri yürütülüyor. Kurulduğumuzdan bugüne kadar yaklaşık 500 hastaya hizmet verdik."" dedi. Demirtaş, hastalar ve ailelerinden tanı ve takip konusunda çok olumlu geri dönüşler aldıklarını vurguladı. Açılış için gün sayan Etlik Şehir Hastanesi Çocuk Hastanesindeki ÇÖZGEM ise geniş bir alanda modern donanımıyla dikkati çekiyor. Merkezde, çocuk gelişim uzmanları, psikologlar, dil ve konuşma terapistleri ve ergoterapi uzmanlarının görev yaptığı alanların yanı sıra oyun terapisi, spor ve grup terapi odaları da bulunuyor. Ayrıca çocukların ebeveyniyle iletişim düzeyi, oynama becerisi, verdiği tepkilerin doğal bir şekilde değerlendirebilmesine olanak sağlayan ""aynalı gözlem odası"" da merkezde yer alıyor.",non-satiric
"Danimarka'da bir televizyon kanalı, Fas Milli Futbol Takımı'ndaki oyuncuları ve ailelerini maymun ailesine benzeten yorumu yayımladığı için Twitter'da özür diledi. TV 2 News sunucusu Christian Hogh Andersen'in, 2022 FIFA Dünya Kupası maçlarını kazandıktan sonra annelerine sarılan ve kutlama yapan Faslı oyuncuların görüntülerinin ardından verilecek maymun ailesi haberine geçişte yaptığı yorum eleştirilere neden oldu. Andersen, ""Katar'daki Faslı oyuncular ve aileleri hakkındaki haberin devamında bir de ısınmak için bir araya gelen bir hayvan ailesi haberimiz var."" yorumuyla ikinci haberin sunumunu yaptı. TV 2 News, olayla ilgili Twitter hesabından açıklamada bulundu. Paylaşımda, ""Hayvanlarla ilgili bir sonraki habere bağlanan yorumlar için son derece üzgünüz. Bunun için özür dileriz."" ifadelerine yer verildi. TV 2 News'in baş editörü Anne Mette Svane, yorumun ""hem yanlış hem de saldırgan"" olduğunu kabul etti. Andersen, karşılaştırmayı kötü niyetle yapmadığını belirterek özür diledi.",non-satiric
"Rusya'da tutuklu ABD'li Kadın Basketbolcu Brittney Griner'ın bugün Rusya ile yapılan tutuklu takası kapsamında serbest kalmasının ardından yaklaşık 4 yıldır Rusya'da tutuklu bulunan Whelan, CNN'e konuştu. Whelan, ""Serbest bırakılmam için Biden yönetiminin daha çok çaba sarf etmemesinden dolayı çok büyük hayal kırıklığına uğradım. Tutukluluğumun neredeyse 4. yılı geliyor. Asla işlemediğim bir suç için tutuklandım."" ifadesini kullandı. Griner'ın serbest kalmasından dolayı çok memnun olduğunu belirten Whelan, Rus hükümetinin kendisini ""casuslukla"" suçladığını bu nedenle de kendi davasının daha zor bir süreç gerektirdiğini söyledi. Whelan, Biden yönetiminden kendi sorununun bir an önce çözülmesini beklediğini belirterek, ""Biden'a göndermek istediğim bir mesaj olsaydı, şu anda kesinlikle bir an önce çözülmesi gereken bir durumun içinde olduğum olurdu. Bavulum hazır. Eve gitmeye hazırım. Sadece gelip beni alacak bir uçağa ihtiyacım var."" dedi.",non-satiric
"Türkiye'nin Fırat'ın doğusunda planladığı askeri harekata ABD Başkanı Trump tarafından yeşil ışık yakılmasının ardından ülke içinde yoğun eleştirilere maruz kalan Trump, bugün attığı tweet'lerle Türkiye'yi ekonomik olarak yok etmekle tehdit ederek durumu dengelemeye çalıştı. Trump'ın, ""...Türkiye, benim büyük ve eşsiz bilgeliğimde sınırları aşan bir şey yaparsa, ekonomisini tamamen yok edip silerim (daha önce yaptım!)"" şeklindeki tweet'i sonrasında Maliye ve Hazine Bakanlığı acil kriz masası kurdu. Bakan Berat Albayrak ve ekibi, hızla Türkiye ekonomisinin hangi noktada olduğunu değerlendirmeye başladı. Toplantı öncesi Hazine ve Maliye Bakanlığı Müsteşarı Saduh Hoşerler, Trump'ın tehditlerinin haddinden fazla olduğunu belirterek, ""Ekonomimizle tehdit etmek hem hadsizlik hem de komik. Bir şey söyleyip de inandırıcı olun, yeter"" dedi. Hoşerler, Trump'ın tweet'lerini ""düşüncesizce atılmış, bilgisizce ve boş tehditler"" olarak nitelendirirken, olası risklere karşı ekonomideki durumu detaylı olarak incelemeye aldıklarını ifade etti. Türkiye ekonomisinin yüksek enflasyon, işsizlik, faiz oranları, dolarizasyon, borçlanma ve düşük tüketici güveni gibi zorluklara rağmen dış tehditlere karşı güçlü olduğunu vurgulayan Hoşerler, olası askeri operasyonun ekonomiyi etkilemesi durumunda gerekli adımların atılacağını bildirdi.",satiric
"Hazine ve Maliye Bakanlığı, Diyanet İşleri Başkanlığı ile birlikte yürüttüğü ""Sana Bir Bana On"" Projesi kapsamında rekortmen vergi mükelleflerine teşekkür ziyaretleri düzenlemeye devam ediyor. Bugün, Balıkesir’in Bigadiç İlçesi Davutlar Köyü'nde yaşayan Halil Kuru'ya yapılan bir ziyarette, yaşlı adam devlet bütçesine katkılarından ötürü pasta ikram edildi. Kuru, pastanın %18'ini vergi olarak ödediği için duygusal anlar yaşadı. Vergi Dairesi Müdürü İsmet Derin, bu tür mükelleflerin ülkenin ayakta kalmasına büyük katkı sağladığını vurgulayarak, Halil Kuru'nun vergi rekortmenleri arasında önemli bir yer edindiğini belirtti.",satiric
"Kasım ayının başından beri 20'den fazla alışveriş sitesinin sürekli bildirim bombardımanına maruz kalan grafiker Merve Araz (26), şu anda kredi kartında sadece 46 TL limit bulunduğunu ve herhangi bir kampanyadan yararlanmasının mümkün olmadığını anlatmak için uygun bir yol arıyor. Araz, yapılan indirim kampanyaları için teşekkür ettiğini belirterek, ""Eğer imkanım olsa kesinlikle bu fırsatlardan yararlanırdım. Ama maalesef 46 TL ile alışveriş yapmak biraz zor görünüyor."" diyerek durumu özetledi. Alışveriş sitelerine toplu bir mail atarak ve kart ekstresini de ekleyerek durumu açıklamayı düşündüğünü ifade eden Araz, ""Tek bir siteye bile girip sadece gönlümü almak için 46 TL'lik bir şey alabilirim, ama şimdi hangi siteyi sevindirsem diğerleri darılır? N11'den alsam Hepsiburada kıskanır, Trendyol'dan alsam GittiGidiyor incinir."" şeklinde konuştu.

Genç grafiker, cep telefonuna bildirim, SMS ve mail yoluyla ulaşan bu 20'den fazla site bombardımanını da dile getirdi. Araz, bu sitelerin yetkililerine ulaşarak kendisiyle daha fazla zaman harcamamalarını, mümkünse kartında limit olan diğer müşterilere odaklanmalarının daha faydalı olacağını iletmek istediğini vurguladı. Son olarak, ""Ya toplu mail atacağım, ya gelen SMS'leri yanıtlayacağım ya da yakınlarda ofisi olan varsa bizzat gidip konuşacağım. Artık sesimi duyurmam gerekiyor bu insanlara. Ayakkabıyı 420'den 300'e düşürdüğünüz için çok teşekkür ederim ama maalesef kartım dolu olduğu için bu jestinize karşılık veremiyorum. İnşallah önümüzdeki ay falan tekrar böyle bir kampanya yaparsanız o zaman tekrar konuşabiliriz bu konuyu."" dedi ve ekledi, ""En kötü ihtimalle buyrun 46 TL'yi siz aranızda bölüşün, bu da bir çözüm olabilir. Yeter ki bu iş benden çıksın artık...""",satiric
"Yoğun kar yağışı nedeniyle yolların kapandığı Kars’a bağlı Aydağar beldesi sakinleri, hayatlarının merkezi haline gelen A101 şubesine daha sıkı sarılarak normal günlük rutinlerini sürdürmeye çalışıyorlar. Beldenin ekonomik ve sosyal hayatının önemli bir parçası olan A101 şubesinin işlerinin aksamaması için Aydağarlılar, binayı dev bir kaşkol ile sardılar.

Aydağar Belediye Başkanı İlhan Buzaklı, şubeye duydukları sevgi ve özeni vurgulayarak, “A101 şubemiz, beldemizin küçük bir köyden çok daha fazlası olan önemli bir merkezdir. Yollar açık olmadığında bile bu şube bizim için büyük bir nimet.” dedi. Başkan Buzaklı, belediye araçlarının şubeye ulaşımı sağlamak için 24 saat hazır beklediğini belirtti.

Aydağar Sağlık Ocağı Aile Hekimi Seda Yunak ise A101 çalışanlarının sağlık kontrollerinin düzenli olarak yapıldığını ve şubenin kesintisiz hizmet vermesi için ellerinden geleni yapacaklarını söyledi. Yunak, ""Bu şube sadece alışveriş için değil, bize bir şehirdeymiş gibi hissettiriyor."" şeklinde konuştu.

Tören, Aydağarlıların ördüğü dev kaşkolun şube çevresine asılması ve önümüzdeki günlerde şubenin üzerine dev bir bere yapılması süreciyle devam etti.",satiric
"Yerli ve milli kredi derecelendirme kuruluşu ""Hürnot"", uzun süren bekleyişin ardından Torino'dan Türkiye'ye doğru yola çıktı. Kuruluşun yurda girişi, akşam saatlerinde Bulgaristan sınırında olacak. Kapıkule'de Hazine ve Maliye Bakanı Berat Albayrak ile MHP Lideri Devlet Bahçeli tarafından karşılanacak olan Hürnot, İstanbul'a getirilip Cumhurbaşkanı Erdoğan'ın evinde konaklayacak. Ertesi gün Ataşehir'deki İstanbul Finans Merkezi'nde yapılacak tanıtım toplantısı için hazırlıklar yapılacak. Tanıtım töreni, Çamlıca Camii'nde kılınacak öğlen namazının ardından gerçekleşecek. Hürnot'un Türkiye başta olmak üzere birçok riskli bölgeye umut olması bekleniyor. Kuruluş, Cumhurbaşkanı Erdoğan'ın açılış konuşmasının ardından tanıtımını yapacak ve Türkiye'nin notunu ""AAA+ Durağan"" olarak açıklayacak.",satiric
"Ülkenin dört bir yanından kaza, afet ve ölüm haberleri gelirken, Yozgat'ta bu yıl da pek fazla bir şey yaşanmadı ve bu durum, Yozgat'ı Türkiye’nin en yaşanabilir illeri sıralamasında hızla yükseltti. Akşam saatlerinde konu ile ilgili açıklama yapan Yozgat Belediye Başkanı Muzaffer Şenel, şehre dışarıdan pek fazla canlı organizma gelmediği için bulaşıcı hastalık riskinin çok az olduğunu, deprem bölgesinde olmadıklarını ve havalimanlarının bulunmadığını belirtti. Herhangi bir terör örgütünün de Yozgat’ın varlığından haberdar olmadığını ekledi.Türkiye İstatistik Kurumu tarafından açıklanan ""Türkiye'nin en yaşanılabilir illeri"" sıralamasında geçen yıla göre 46 basamak birden yükselerek 35. sıraya yerleşen Yozgat'ta şaşkınlık ve sevinç hakim. Belediye Başkanı Muzaffer Şenel, diğer şehirlerin hızla gerilemesi nedeniyle elde ettikleri başarının önemli olduğunu vurguladı.Yozgat’ta ortalama insan yaşamının, sıkıntıdan kendini asanlar hariç, neredeyse 82 seneye dayandığını söyleyen Şenel, şehrin kayda değer bir yeraltı kaynağı ve sanayisi bulunmadığını, nüfusun da büyük ölçüde Yozgat'tan ayrılmayı düşünmeyen insanlardan oluştuğunu belirtti. Şenel, şehrin jeopolitik konumunun ilk defa bir avantaj sağladığını, Yozgat’ta hemen hemen hiçbir şey bulunmadığı için ters giden bir durum olmadığını ifade etti.Doğal yollardan ölüm konusunda Türkiye standartlarını çoktan aştıklarını ifade eden Belediye Başkanı, Avrupa'da da liderlik mücadelesi verdiklerini vurguladı. Toplu taşımanın gelişmemiş olması nedeniyle insanların mecburen her yere yürüdüğünü, doğru düzgün yol olmadığı için trafik kazası yaşanmadığını belirtti. Şehrin en yüksek binasının 4 katlı olduğunu ve toprağında buğdaydan başka bir şey yetişmediği için çiftçilerin ne ekeceklerini düşünmek zorunda olmadıklarını da ekledi.Şenel, hedeflerinin 2023 yılında Türkiye'nin en yaşanılabilir 10 ili arasına girmek olduğunu ve önümüzdeki 3 sene de bu hedefe rahatlıkla ulaşacaklarına dair Yozgat halkına teminat verdi.İçişleri Bakanlığı da Yozgat'ın hızlı yükselişini resmi internet sitesinden yaptığı bir açıklamayla kutladı. Bakanlık, son 20 yılda Yozgat'ta yaşanan kayda değer olayların bir dökümünü çıkardı ve önümüzdeki yıllarda bu aksaklıkların da giderilerek şehrin daha sakin bir görünüme kavuşmasını temenni etti. Yozgat'taki önemli olaylar arasında yoğun kar yağışı nedeniyle caddelerde buzlanma, bir berberin usturayı kaydırması sonucu yaralanma, ağaçta mahsur kalan bir çocuğun kurtarılması, altın gününde fenalaşan bir kadının hastaneye kaldırılması ve henüz doğalgazın gelmediği şehirde doğalgaz zehirlenmesi vakası gibi olaylar bulunuyor.",satiric
"Rusya, “Türkiye Rusya’ya 100.000 tondan fazla domates sattı” iddialarını yalanladı. Rusya Tarım Bakanı Meyveyev, bu sabah Rusya Tarım Bakanlığı’nın resmi internet sitesinden yaptığı açıklamada, yaş sebze ve meyve alımlarına devam edileceğini belirterek, domateslerin Türkiye’den değil, rejim güçlerinden alındığını vurguladı.

İdlib'de şehitlerin hesabını sormak için çıktıkları Rusya seferinden 50.000 ton domates satarak dönen millilerimiz, dönüşte büyük sevinç yaşadı. Rusya’ya domates satma başarısı gösteren milliler, dönüş uçağında Ahmet Hakan’la fotoğraf çektirdi. Bir sonraki mücadele ise Yunanistan’la.

Atatürk Havalimanında coşkulu bir kalabalık tarafından karşılanan millilerimiz, havalimanı içerisinde üstü açık otobüsle dolaştırıldı. Havalimanına kurulan platformda halkı selamlayan milliler, kalabalığa çeşitli hediyeler dağıttı. Yaşanan izdiham sonrası devlet töreni düzenlendi, Rusya’ya satılan domateslerin isimleri ve memleketleri okundu. Bazı milletvekilleri, kendi memleketlerinden gelen domateslerin isimlerini duyunca duygulandı.",satiric
"Sağlık Bakanlığı, geçtiğimiz günlerde alınan 15 Ekim'den itibaren semptom göstermeyenleri de hesaba katarak tüm vaka sayılarının açıklama kararının son anda yapılan bir turizm rezervasyonu nedeniyle 1 hafta daha ertelendiğini duyurdu. Bakanlıktan yapılan açıklamada, gerçek vaka sayılarının son turistlerin de ülkemizden ayrılacağı 22 Ekim tarihinden itibaren kamuoyuyla paylaşılacağı ifade edildi. Açıklamada, kararın Türkiye'nin ulusal çıkarlarını korumak adına alındığı vurgulandı.",satiric
"Apple, dün gerçekleştirdiği lansmanla yeni iPhone 12 modelini tanıttı. Lansmanın ardından, Türkiye pazarı için özel bir sunum gerçekleştiren Apple CEO'su Tim Cook, kullanılmış iPhone 8 modelini Türk kullanıcıların beğenisine sundu.

Cook, iPhone 12'nin piyasaya sürülmesiyle aynı zamanda 2. el iPhone 8'in de Türkiye'de satışa sunulacağını belirtti. 64 GB versiyonunun tahmini satış fiyatı 4000 TL civarında olacak, ancak döviz kuru durumuna bağlı olarak bu rakamın değişebileceğini belirtti.

    el iPhone 8'lerde dokunmatik arızası, kılcal çatlaklar ve boya zedelenmesi gibi kusurlar olabileceğini açıklayan Cook, telefonların kozmetik olarak 10 üzerinden en az 7 puan alacağını belirtti.

Türkiye pazarının önemine vurgu yaparak, Cook, gelecek yılki iPhone 13 lansmanında da Türkiye piyasası için özel olarak iPhone 8 tanıtımı yapacaklarını ifade etti.",satiric
"Son günlerde bir kez daha gündeme gelen sahte vergi zehirlenmelerinde acı haber bu kez İstanbul Bakırköy'den geldi. İlk belirlemelere göre sahte vergiden zehirlendiği anlaşılan 27 kişi yoğun bakıma kaldırılırken, Bakırköy'de dün geceden itibaren çok sayıda kişinin baygınlık, şiddetli karın ağrısı, kusma ve görme kaybı gibi belirtilerle çevredeki hastanelere başvurması üzerine ortaya çıktı. Sahte vergiden zehirlendiği anlaşılan vatandaşlardan 27'sinin yoğun bakımdaki tedavileri sürerken, derhal harekete geçen Maliye Bakanlığı ekipleri Küçükçekmece, Esenler, Bağcılar ve Gaziosmanpaşa ilçelerinde operasyon düzenlendi. Operasyonda sahte vergi ürettiği, temin ettiği ve sattığı iddiasıyla V.O, İ.K, H.B adlı şahıslar gözaltına alındı. Şüphelilerin tarifiyle Küçükçekmece ilçesinde bir depoya yapılan baskında ise vergi imalatında kullanılan düzenekler ve yüzlerce şişe sahte vergi ele geçirildi. Denetimsiz koşullarda üretilen seyreltilmiş sahte verginin halk sağlığı üzerinde ciddi bir tehdit oluşturduğuna dikkat çeken yetkililer, vatandaşları fiyatından şüphe duydukları şeyleri tüketmemeleri konusunda uyarırken, şişe içinde makul bir fiyata satılan herhangi bir şeye rastladıklarında derhal Maliye Bakanlığı ihbar hattını aramaları gerektiğini de bir kez daha hatırlattılar.",satiric
"İç Anadolu Bölgesini, Akdeniz'e bağlayan Silifke-Mut yolu 2,5 aydır kapalı. Bu durum nedeniyle vatandaşlar, alternatif yollardan ulaşım sağlıyorlar.Bir yol kullanıcısı, yolculuğunun heyecan verici olduğunu ve manzaranın güzel olduğunu belirtti.Yolun dar olması nedeniyle araçlar arasında sürtüşmeler yaşandığını ve işlerinin arttığını belirten bir kişi, buna rağmen memnun olduğunu ifade etti.Diğer yolun heyelan nedeniyle kapalı olduğunu iddia eden bir kişi, bu durumun gerçek nedeninin beceriksizlik olduğunu savundu.Yol kullanıcıları, durumdan memnun olduklarını ifade ederek, yolun siyasi bağlantılarla değil, güvenli ve kullanışlı olmasıyla ilgilendiklerini belirttiler.",satiric
"Cumhurbaşkanı Erdoğan'ın merakla beklenen faiz kararını bu öğleden sonra
 açıklayan Merkez Bankası Başkanı Murat Uysal'a piyasalardan sert 
eleştiri geldi. MB'den gelen faiz kararı açıklaması sonrası döviz 
kurlarındaki sert yükselişe dikkat çeken yatırım danışmanı Zafer 
Sünerler, ""Neden böyle oldu? Çünkü maalesef piyasalar ne söylendiğini 
yine anlamadı. Sayın başkan kelimeleri ağzında çok yuvarlıyor ve sesli 
harfleri sürekli açık olarak okuyor. Ayrıca vurgulara da dikkat etmiyor.
 Bütün metni aynı tonda okuduğu için dinlerken insanın uykusu geliyor. 
Hadi biz Türk olduğumuz için iyi kötü anlıyoruz ne demek istediğini ama 
yabancılar öyle değil. Onlar sabırsız"" şeklinde konuştu. Özel Beybihan 
Üniversitesi İktisat Anabilim Dalı Başkanı Doç. Dr. Arif Ekencik, Murat 
Uysal'ın diksiyonunun biraz çalışmayla düzeltilebileceğine ancak daha 
akıcı ve inandırıcı metinler yazılmadığı sürece piyasalarda bu 
iyileşmenin etkisinin sınırlı kalacağına işaret etti.",satiric
"Sağlık Bakanı Fahrettin Koca, dün İstanbul için yaptığı uyarılara yenilerini ekledi. Şehirde vaka artış hızının endişe verici olduğunu belirten Bakan Koca, İstanbulluları tedbirlere uymaya davet etti.
Sağlık Bakanı Fahrettin Koca önceki gün İstanbul Valisi Ali Yerlikaya, İl Emniyet Müdürü Zafer Aktaş, bakan yardımcıları, İl Sağlık Müdürü, saha koordinatörleri ve başhekimlerle birlikte salgının İstanbul’daki seyrini görüştüklerini duyurmuştu. İstanbul'la ilgili bir toplantıya İBB Başkanı'nın çağırılmaması eleştirilere konu olurken, Bakan Koca'dan bugün yeni bir açıklama geldi.
İstanbul'da vaka artış hızının yüksek olduğunu ancak halen devlet yönetiminde partizanca uygulamalar yapılmasına engel olacak derecede acil bir durum olmadığını belirten Koca, kimsenin rehavete kapılmaması gerektiğine dikkat çekti.
Bakan Koca, işler bu noktaya gelmeden önce salgının yayılmasının önüne geçmeyi umduklarını da sözlerine ekledi.",satiric
"Merter Çakma Channel ve Lacoste İmalatçıları Birliği, bu akşam yayınladığı bir bildiriyle Fransız ürünlerini boykot kampanyasına karşı sesini yükseltti. Cumhurbaşkanı Erdoğan'ın çağrısıyla desteklenen kampanyanın Fransa'dan çok Türkiye'ye zarar vereceğine dikkat çekilen açıklamada, iki ülke arasında yaşanan siyasi ve diplomatik krizlerin ticareti etkilememesi gerektiği ifade edildi.
Konuyla ilgili olarak Merter Tekstil Merkezi'nde bir basın toplantısı düzenleyen Çakma Channel ve Lacoste İmalatçıları Birliği Genel Başkanı Muzaffer Yücesucu, sektör çalışanlarının 2 gündür endişeli olduğunu ifade etti.
Çakma Lacoste ve Channel imalatının Türkiye'de senelik 600 milyon dolar'dan fazla cirosu olan ve onbinlerce kişiye istihdam sağlayan büyük bir pazar olduğuna dikkat çeken Yücesucu, ayrıca ürünlerin özellikle Arap turistlere orijinal diye satılmasıyla ülkeye önemli miktarda döviz kazandırdığını dile getirdi.
Yücesucu, hali hazırda döviz borçları nedeniyle sıkıntılı günler yaşayan sektörün bir de boykot darbesini kaldıramayacağını işaret etti.",satiric
"Artan döviz kurları yüzünden 2 yıl önce Euro cinsinden çektiği kredileri ödemesi imkansız hale gelen Albazlar Holding, Türkiye ekonomisi adına önemli bir anlaşmaya vardı. Toplam 80 Milyon Euro tutarındaki borcun yeniden yapılandırması için masaya oturan şirket yetkilileri ve alacaklı bankalar, ödemelerin önümüzdeki 10 yıl boyunca 200 gramlık çay paketleriyle yapılması konusunda uzlaşmaya vardı.
Anlaşmanın ardından basının sorularını yanıtlayan Albazlar Holding İcra Kurulu Başkanı Muzaffer Albaz, öncelikle çay fikrinin ilham kaynağı olan Cumhurbaşkanı Erdoğan'a teşekkür ederek, ""Bu başarının esas mimarı Sayın Cumhurbaşkanımızdır. Ondan aldığımız ilham olmasa belki de şu an karşınızda iflasımızı açıklıyor olurdum"" ifadelerine yer verdi.
Alacakları banka yetkililerinin çayla ödeme fikrine başta temkinli yaklaştığını belirten Albaz, ""Bana ilk söyledikleri şey, 'biz 80 milyon Euro'luk çayı ne yapıcaz?' oldu. Nakit konusunda ısrar ettiler. Kendilerine durumu biraz abarttıklarını, çayın rahatlatıcı etkisini hafife almamaları gerektiğini söyledim. Müşterilerinize ikram edersiniz, özel günlerde çalışanlarınıza dağıtırsınız. Neticede 10 yıl boyunca çay masrafınız olmayacak, olaya bir de o açıdan bakın dedim"" sözleriyle pazarlık sürecini aktardı.
Albaz, bu anlaşmadan aldıkları cesaretle önümüzdeki aydan itibaren kademeli olarak personel maaşlarını da çay cinsinden ödeme yolunda adımlar atacaklarını belirtirken, ""Nakit sıkışıklığımız geçene kadar bir süre böyle idare edeceğiz. Arkadaşlarımızın da bizi anlayacaklarını ümit ediyorum. İçebildiklerini içerler, içemediklerini internetten falan satarlar. O kadarına karışmayız artık"" sözleriyle de holdingin bu krizden güçlenerek çıkacağı konusunda güvence verdi.",satiric
"Bir süredir çevresinde giderek daha fazla sayıda insanın Covid-19'a yakalandığını duyan ve sıranın kendisine geldiğinden endişelenmeye başlayan Grafiker Elif Yucak(28)'ın etrafındaki çember her geçen gün daralırken, yaklaşan tehlikenin tam olarak ne olduğu konusunda belirsizlik sürüyor.
İşlerin durma noktasına gelmesi ve müşterilerden alacakların doğru dürüst tahsil edilememesi nedeniyle çalıştığı ajansın iflasın eşiğine geldiğini ve özellikle son 2 aydır ciddi bir işsizlik endişesi yaşadığını belirten Yucak, ""Yakından tanıdığım 2 kişi şu an işssizlik ödeneğiyle, 6 kişi de kısa çalışma ödeneğiyle geçinmeye çalışıyor. Ayrıca biri eniştem olmak üzere toplam 3 kişi de son 1 ayda koronavirüs'e yakalandı. İlk dalgada tanıdığım kimse hasta olmamıştı"" derken, oldukça yakınlarına kadar gelen bu iki tehlikeye bir de deprem endişesinin eklediğini ifade etti.
Geçtiğimiz cuma günü İzmir'den gelen acı haberin herkesi olduğu gibi kendisini de oldukça sarstığını söyleyen Yucak, ""Bir yandan haberleri takip edip orası için üzülürken bir yandan da her deprem sonrası olduğu gibi acaba sıra İstanbul'a mı geliyor endişesi çıktı. 3 gündür İstanbul'da deprem olsa ne yaparım, oturduğum semtin zemini kayalık mı, bu bina ne kadar güvenli, başka bir yere mi taşınsam diye düşünmekten gözüme uyku girmiyor. Hadi taşınayım desem 3 gün sonra işsiz kalıp kalmayacağım belli değil"" sözleriyle etrafında daralan çemberden kırılgan bir fay hattı geçiyor olma ihtimaline dikkat çekti.
Yucak, bütün bu endişelerle uykusuz geçirdiği pazar gecesinde ""Ev de buz gibi oldu, şu kombiyi biraz açsam mı?"" diye düşündüğünü belirtirken, o andan itibaren listeye son derece iddialı yeni bir maddenin daha eklendiğini ifade etti: Kasım Ayı Doğalgaz Faturası. Kombiyi açma fikrinden o saniye vazgeçerek üzerine bir kalın sweatshirt, ayağına bir çift çorap daha geçirdiğini ve kediyi direkt kucağına aldığını ifade eden Yucak, son olarak şunları kaydetti:
""Kasım'da havalar bu civarda giderse süper. 1 ay daha kombisiz idare edip sadece covid, işsizlik ve deprem konusunda endişelenebilirim ama ya birden havalar çok soğursa? Ya 10-15 gün kombi açmak zorunda kalırsam? 40'ta bile açsam ay sonu en az 350 TL gelir. Biraz fazla yaksam 500'den aşağı gelmez. Elektrikli ısıtıcıyı açsam bu sefer onun faturası girer. 1 ay sadece makarna ve yumurta yesem belki ödenir. Hiç açmasam hasta olurum. Her türlü bağışıklığım düşeceği için bir de covid'e yakalanırsam kesin entübeyim. Aslında hastaneye yatırsalar 1 ay kira, fatura, beslenme falan düşünmem gerekmez. O açından avantajlı ama ya o sırada deprem olur da hastaneyi boşaltmak gerekirse?""",satiric
"Geçtiğimiz cuma günü İzmir'de meydana gelen ve şu ana dek 113 kişinin ölümüyle sonuçlanan depremin ardından arama-kurtarma çalışmalarında sona doğru yaklaşılırken, vatandaşlar 5 gün boyunca enkaz altından gelen kurtuluş haberlerine sevinip acı haberlere üzüldüğü duygusal açıdan yoğun bir dönemi geride bıraktı. Önümüzdeki hafta başından itibaren mucize eseri kurtulanlarıyla, herhangi bir mucize olmayıp ölenleriyle bu depremi de unutacak olan Türkiye, bir sonraki felakette yeni mucizeleri bekleyecek.",satiric
"""Bütün dünyanın nefesini tutarak takip ettiği ABD Başkanlık seçimlerinde kesin sonuçlar henüz netleşmezken, Türkiye'deki ekonomik durum seçimi rahat izleyen ülkeler arasında yer alıyor.""
""Mert Cünay, seçim süreci hakkında yaptığı açıklamada, ekonomik durumu nedeniyle seçimle ilgilenmediğini ifade etti.""
""Türkiye'nin ekonomik bağımsızlık mücadelesinde başarıya ulaştığını iddia eden Cünay, dış müdahalelerden etkilenmeden kendi imkanlarıyla ayakta kaldığını belirtti.""
""Cünay, Türkiye'nin ekonomik durumuyla ilgili olarak memnuniyetini dile getirerek açıklamalarını sonlandırdı.""",satiric
"Cumhurbaşkanlığı Kararnamesi ile Merkez Bankası Başkanlığı’ndan alınan Murat Uysal, görevini yeni Başkan Naci Ağbal’a devretti. Merkez Bankası Başkanlık Makamı’nda düzenlenen devir teslim töreninde MB'nin kasasında bulunan 68.453 ABD Doları tutarındaki döviz rezervini de Ağbal'a teslim eden Uysal, yeni Başkan'a görevinde başarılar diledi.
Eski Başkan Murat Uysal, ""Ülkemize hizmet bizim için bir bayrak yarışı. Bugün bayrağı değerli arkadaşım, sayın Başkan Naci Ağbal'a büyük bir iç huzuru ile teslim ediyorum. Kendisi eminim çok büyük hizmetlerde bulunacaktır"" sözleriyle Ağbal’a başarı dileyerek, yeni görevinin hayırlı olması temennisinde bulundu.
Yeni Başkan Naci Ağbal, Uysal'a teşekkür ederek parayı sayması için yardımcısına teslim etti ve odayı terk etti.",satiric
"Hazine ve Maliye Bakanı Berat Albayrak'ın istifasının ardından görevi devralan kişinin başarılı bir başlangıç yapması piyasalarda olumlu bir hava yarattı.""
""Görevdeki ilk gününde TL'nin değer kazanmasıyla ilgili bir soruya 'Piyasaların güveninin bir göstergesi olarak görüyorum' şeklinde yanıt veren bakan, ekonomide yeni bir dönemin başladığını belirtti.""
""Bakan, bundan sonra görevde olduğu sürece ekonomide iyileşmeyi destekleyecek bir program uygulayacağını ifade etti.""
""Makam koltuğu, basın toplantısında bir grup YouTuber'ın sorularını yanıtladıktan sonra toplantıyı sonlandırdı ve görevine devam etti.""
""Ankara kulislerinde, boş makam koltuklarının diğer kritik bakanlıklarda da dolabileceği dedikoduları dönüyor.""",satiric
"Bugünkü kabine toplantısının ardından AKP Sözcüsü Ömer Çelik, esnafın durumuna yönelik bir destek önlemi açıkladı. Çelik, Covid-19'un yayılma riskine rağmen AKP kongreleri dışındaki etkinliklerdeki tehlikeye vurgu yaparak, esnafa yönelik destek planını açıkladı. Çelik, her bir esnafa verilecek miktarı hesaplayarak bu destek planının detaylarını aktardı.",satiric
"3 gün süren ve bugün itibariyle etkisini yitiren kar yağışının ardından İstanbullular şehirdeki manzaralarla karşı karşıya kaldılar. Meteoroloji İşleri Genel Müdürlüğü, sosyal medyada dolaşan kardan adam fotoğraflarını eleştirerek, beklentilerin altında kalan kar yağışının sonucunu değerlendirdi. Kar yağışının ardından oluşan manzaraların eleştirilmesiyle ilgili yapılan açıklamada, kardan adamların yapıldığı malzemelerin düzensizliği ve şeklinin kavramın değerine uygun olmadığı belirtildi. Kardan adamın geleneksel yapısına uygun şekilde yapıldığı tespit edilen sadece 3 İstanbullu için övgülerde bulunuldu ve onların diğerlerine örnek olması gerektiği vurgulandı.",satiric
"""Son olarak 50.000 dolar sınırını aşarak 2 ay içerisinde 2.5 kat değer kazanan Bitcoin, piyasa oyuncuları arasında dikkat çekmeye devam ediyor. Ancak bu yükseliş, zamanında Bitcoin almamış olanlar arasında endişeye neden oluyor. 50.000 dolar sınırının aşılması, konunun ciddiyetini arttırırken, bazı yatırımcılar ise geçmişte fırsatı kaçırdıkları için pişmanlık duyuyor. Evde gergin bir atmosferin yaşandığı belirtilirken, huzur ortamının tekrar tesis edilmesi için yetkililerden yardım isteniyor.""",satiric
"""Amerikan Uzay ve Havacılık Dairesi NASA, Perseverance adlı keşif aracının Mars'a iniş yapmasının ardından gönderdiği fotoğraflar yüzünden sıkıntılı günler geçiriyor. Mars programının başarıyla sonuçlanan inişinden sonra, NASA yetkilileri beklenen ilginin aksine, sosyal medyada düşük bir etkileşimle karşılaştı. Program direktörü James Watzin, beklenen ilgiyi alamamalarının hayal kırıklığına yol açtığını ve programın başarısız olduğunu kabul etti. Sorunun kaynağını anlamak için Mars programına ara verildi.""",satiric
"""Mart ayı sonu itibariyle ücretsiz izin ve kısa çalışma ödeneklerinin kesilecek olmasına kamuoyundan gelen itirazlar, hükümet cephesinde şaşkınlık yarattı. Hükümet Sözcüsü Ömer Çelik, aylık 1100 TL'lik ücretsiz izin ve ortalama 2000 TL'lik kısa çalışma ödeneği ile bu zamana kadar hayatta kalabilen insanlar olduğunu öğrenmenin kendileri için de sürpriz olduğunu belirtti. Ödemelerin kesilmesi kararının tekrar gözden geçirilip geçirilmeyeceği yönündeki bir soruya 'Valla ona bakıcaz ama şu durumda geri adım atmamıza da çok gerek varmış gibi görünmüyor' şeklinde yanıt veren Hükümet Sözcüsü Çelik, şöyle devam etti: 'Arada fazla bir fark olmadığı için o paralarla hayatta kalmayı başardılarsa sıfır gelirle de bir şekilde idare edebilirler sanki. Dikkat ettiyseniz zaten bu vatandaşlarımızın parayla pulla çok bir işleri kalmamış gibi görünüyor. Adeta azaltarak bırakmışlar diyebiliriz. Hazır diğer vatandaşlarımızın da örnek almaları gereken bir çizgi yakalamışlarken kendilerini parayla bozmak istemeyiz. Böyle gayet iyi...' """,satiric
"Daft Punk, geçtiğimiz günlerde ayrılma kararını duyurduğunda hayranlarını derin bir üzüntüye boğarken, Türkiye Moto Kuryeler Birliği de konuyla ilgili bir açıklama yaptı.
Birlik, son günlerde yaptıkları yemek dağıtımlarında müşterilerin kasklı kuryeleri görünce duygusal anlar yaşadıklarını belirtti. Bazı müşterilerin kuryeleri görünce üzülüp kapıyı kapatıp ardından ağladığını, hatta bazılarının kuryelere sarılarak selfie çektirdiğini dile getirdi.
Daft Punk'ın, kendileri gibi kask takan iki müzik emekçisinden oluşan bir grup olduğunu öğrenen Moto Kuryeler Birliği, grup dağıldığı için üzgün olduklarını ve onların anısını her teslimatta yaşatacaklarını söyledi.",satiric
"İşten çıkarma yasağının kaldırılmasıyla birlikte Mart sonu itibariyle Türkiye'nin işsizler ordusuna katılması beklenen yaklaşık 4 milyon kişiye Çalışma Bakanlığı'ndan müjdeli haber geldi. Konuyla ilgili olarak Aile Çalışma ve Sosyal Hizmetler Bakanlığı'ndan yapılan açıklamada, an itibariyle kısa çalışma ve ücretsiz izin kapsamında bulunan vatandaşların Mart ayından sonra da gelirsiz kalmamaları için gereken önlemlerin alındığı belirtildi. Bakan Zehra Zümrüt Selçuk, 2600 abonenin başlangıç için hiç de fena bir rakam olmadığına dikkat çekti.",satiric
"Koronavirüs nedeniyle uygulanan kısıtlamaların pazartesi gününden itibaren kimi illerde kademeli olarak kaldırılacağı yönündeki söylentiler AK Parti tarafından şaşkınlıkla karşılandı. Konuyla ilgili olarak bir basın toplantısı düzenleyen AKP Sözcüsü Ömer Çelik, vatandaşların neden kendi kendilerine böyle bir kısıtlama uyguladığını anlamakta güçlük çektiklerini ifade etti. AK Parti Sözcüsü, oynanan bu oyunun arkasındaki şer odaklarını en kısa sürede ortaya çıkaracaklarının da teminatını verdi.",satiric
"Kamuoyunda zaman zaman gündeme gelen ""Uşak gerçek mi yoksa şehir efsanesi mi?"" sorusu, Sağlık Bakanlığı'nın yayınladığı koronavirüs risk haritasıyla birlikte yeniden tartışmaların odağında. Bakanlığın hangi bilgi ve belgeye dayanarak böyle bir isimlendirmeye gittiği ise henüz bilinmiyor. Uzmanlar, bu tarz spekülatif açıklamaların Bayburt'un gerçek olduğunu iddia eden kesime de cesaret verme riski taşıdığına dikkat çekiyorlar.",satiric
"Devletten tek kuruş yardım almadan, aylarca kapalı kalarak kira, vergi ve faturalarını açıkmış gibi ödemek zorunda kalan işletmelerin akşam 7'ye kadar hizmet verebileceği sınırlı sayıda müşteriyle en fazla 2 ay daha dayanmalarının mümkün olduğuna dikkat çeken uzmanlar, işletmelerin zorlu bir dönemden geçtiğini belirtiyorlar.",satiric
"Kademeli normalleşme kapsamında sokağa çıkma kısıtlamasının olmadığı ilk cumartesi geride kalırken.
İstanbullular, yüksek risk altında oldukları için kafe ve restoranların saat 19'a kadar açık olduğunu ve cumartesi günlerinin de serbest bırakıldığını hatırlatan Bakan Koca, vatandaşların normalleşme sürecinde dikkatli olması gerektiğini ifade etti.
İstanbulluların neye güvenip kendilerini bu kadar saldığını anlamakta güçlük çektiğini belirten Koca, toplum sağlığının her şeyin üzerinde olduğunu bir kez daha hatırlattı.",satiric
"Türkiye, Samsun'da İbrahim Zarap adlı saldırganın boşandığı eski eşini öldürmeye çalıştığı görüntülerle ve İstanbul Kadıköy'de toplanan kadınlara uygulanan polis şiddetiyle birlikte bir 8 Mart'a daha kadına şiddet gündemiyle girerken.
Bankadan ton balıkçıya, cep telefoncudan pimapenciye çok sayıda şirket, Dünya Kadınlar Günü için hazırladıkları videolarla bir kez daha sosyal medyada ve televizyon ekranlarında boy gösterirken.
1.5 yıl çalıştığı eski iş yerindeki patronunun ""Kadın çalışanlarımız bizim şirketimizin de ayrılmaz birer parçası. Hepsiyle gurur duyuyorum"" notuyla paylaştığı videodan hala aynı şirkette çalışan bir arkadaşı sayesinde haberdar olduğunu belirten Saydur, ""Bak bizim Aynalı Tahir ne paylaşmış diye yolladı arkadaş. Sonunda da gülmekten gözlerinden yaş gelen emoji var."" derken.
Saydur, aynı videonun yaklaşık 9 ay süren bir ilişkinin ardından 2 yıl boyunca kendisine kan kusturan eski sevgilisi tarafından paylaşıldığını görmenin günü daha da ilginç bir hale getirdiğini sözlerine eklerken.",satiric
"Prens Harry ve eşi Meghan Markle'ın ünlü televizyon sunucusu Oprah Winfrey'e verdikleri röportaj dünya genelindeki kız WhatsApp gruplarında tartışılmaya devam ederken, son olarak 6 kişilik ""Gıybet Kuşları"" grubu da Kraliyet Ailesine karşı Markel'a desteğini açıkladı. Grup adına açıklamayı yapan Gözde Bunulcu(28), 3 gün süren yoğun değerlendirmelerin ardından Markel'ın kraliyet ailesi içinde yoğun bir baskıya ve sinsiliğe maruz kaldığı sonucuna vardıklarını belirtirken, ""Seda, Zeynep ve Aslı daha önce kendi yaşadıkları deneyimler üzerinden olayın tipik bir elti sinsiliği olduğu konusunda mutabakata vardılar. Her ne kadar kendisi kraliçeye laf söylememiş olsa da satır aralarından benim de anladığım büyük gelinle kaynananın bir olup yeni gelini sindirmeye çalışması durumu söz konusu. Gerçi kaynana değil ama anne öldüğü için o rol kraliçeye kalmış. Rahmetli Diana yaşasa zaten ezdirmezdi gelinini"" sözleriyle analizin sonuçlarını paylaştı. Prens Harry'nin ailesine karşı pısırık mı yoksa eşine sahip çıkan adam gibi adam mı olduğu konusunda grup içinde görüş ayrılıkları olduğunu da sözlerine ekleyen Bunulcu, ""Ben tabii içlerini bilemem, yani Harry de neticede eşine sahip çıkmış gibi görünüyor ama bana biraz Meghan'ın zorlamasıyla yapmış gibi geldi. Günahı boynuna artık. Baştan ailesine karşı tavrını net koysa belki şimdi hala sarayda yaşıyorlardı. Neyse yine de aferin çocuğa tabii"" derken her şeye rağmen ailevi konuların kameralar önünde konuşulmasına karşı olduklarını da sözlerine ekledi. WhatsApp gruplarının tam olarak böyle durumlar için kurulduğuna dikkat çeken Bunulcu, ""Meghan anladığımız kadarıyla biraz yalnız kalmış. Eğer kendisine ait bir kız whatsapp grubu olsa olay buralara varmazdı. Kaynanası, eltisi, görümcesi kim varsa hep birlikte gömme terapisiyle bu işi çözebilirdik. Bak şimdi milletin ağzına laf verdi daha mı iyi oldu?"" derken, kendisini her zaman aralarında görmekten mutluluk duyacaklarını ifade etti.",satiric
"Döviz rezervlerinden 2 yıl içinde 128 Milyar Dolar'ın buhar olarak net rezervlerin -47 milyar dolara düşmesiyle ilgili tartışmalara Merkez Bankası da katıldı. Konuyla ilgili olarak bir basın toplantısı düzenleyen TCMB Başkanı Naci Ağbal, ""Bakınca çok bir miktar gibi görünüyor olabilir ama inanın paranın bir kıymeti kalmamış arkadaşlar. O eskidendi. Şimdi bir an kasada sanıyorsun sonra bir bakıyorsun yok"" sözleriyle hayat pahalılığının herkesi olduğu gibi Merkez Bankası'nı da olumsuz etkilendiğinden dert yandı. ""Hani mesela siz bir markete birip çıkıyorsunuz 300 TL gidiyor da 'lan 5 parça bir şey aldım bu para nereye gitti? diye şaşırıyorsunuz ya, hah işte biz de tam aynı durumdayız. Bir dövizi düşürmek için piyasalara müdahale edeyim diyosun hop 20 milyar dolar gidiyor. Yaptığın müdahale de 1 hafta ya dayanıyor ya dayanmıyor. Para pul olmuş resmen. Biz kimseye o 300 TL nereye gitti diye sormuyorsak lütfen artık bize de böyle sorular sorulmasın."" diyen Ağbal, vatandaşları bu sıkıntılı günlerde biraz empati yapmaya davet etti.",satiric
"6 aylık kısa çalışma ödeneği serüvenini şirketle anlaşarak önümüzdeki ay sona erdirme kararı alan Caner Aygan(30), alacağı toplam 17.500 TL tutarındaki tazminatı nasıl değerlendireceğine henüz karar veremiyor. İş arayışının önünde engel olduğu gerekçesiyle işten çıkarılmayı talep eden Aygar, ""Ücretsiz izne çıkarsalar alacağım para 1400 TL, onun yerine tazminatı alıp çıksam yeni bir işe girene kadar o parayla bir şeyler yaparım ben"" diyerek ne yapacağına birkaç hafta içinde karar vereceğini belirtti. Paranın bir kısmıyla kripto para işine girmeyi düşündüğünü belirten Aygar, ""Önce 5-6 binle girip biraz kazandıktan sonra kendime güvenim gelince paranın tamamını yatırırsam Allah'ın izniyle 2 ayda tazminatı yerim"" dedi. Ayrıca, borsaya girmek ve altın ya da dolar alarak uzun süre bekleyip zararına bozdurmayı da düşündüğünü ifade etti. Aygar, tazminatın üstüne ailesinden borç alarak instagram'da butik açmayı düşündüğünü belirtirken, ""Aslında en garantisi o ama sırf bizim şirketten 3 kişi öyle battı. Sanki onları taklit ediyormuş gibi olmaktan çekiniyorum"" diyerek daha özgün bir şekilde batmak istediğini dile getirdi.",satiric
"Sağlık Bakanı Fahrettin Koca'nın bir kaç hafta arayla ikinci kez bir cenaze töreninde kalabalık içinde görüntülenmesinin ardından bu sefer özür açıklaması geldi. Twitter hesabından yaptığı açıklamada, ""Geçen defa benim bir hatam olmadığı için özür dileme gereği duymadım. O cenazeye giriş iznim vardı. Orada olacağım önceden belliydi ama bu sefer durum farklı"" diyen Fahrettin Koca, bu durumu yaşamamak için tedbir alması gerekenin kendisi olduğunu ifade etti. Türkiye'de yayılmasına izin verilen yer ve saatleri son derece iyi öğrenmiş olmasına rağmen bu kez dalgınlığına geldiğini açık yüreklilikle itiraf eden Covid-19, ""AKP kongreleri, mitingleri, açılışları, turistik oteller, iktidara yakın önemli birilerinin cenaze, düğün gibi organizasyonlarına kesinlikle yaklaşmamam gerektiğini çok iyi biliyorum. Sizlerin de takdir ettiğiniz gibi şu ana dek bu kurallara da titizlikle uydum"" şeklinde açıklama yaptı.",satiric
"Türkiye'nin Koronavirüs salgınıyla başarılı mücadelesinin Cumhurbaşkanlığı İletişim Başkanlığı tarafından kitap haline getirilmesi, Orta Asya'nın Türkmenistan'ında da benzer bir adım atılmasına yol açtı. Salgının başında aldığı sıkı önlemlerle ülkede Koronavirüs kelimesinin kullanımını dahi yasaklayarak bugüne dek 0 (sıfır) vaka bildiren Türkmenistan, kendi başarısını film haline getirmeye hazırlanıyor. Türkmenistan Devlet Başkanı Gurbanguli Berdimuhammedov, bu projenin detaylarını açıkladı ve filmde kendi rol alacağını belirtti. ""Direniş Türkmenistan: Virüse Geçit Vermeyen Aslan"" adını taşıması planlanan filmin senaryosuna da katkıda bulunan Berdimuhammedov, çekimlerin önümüzdeki hafta başlayacağını ve en geç Mayıs ayında gösterime gireceğini ifade etti.",satiric
"Cumhurbaşkanı Erdoğan tarafından dün gece yarısı imzalanan kararnameyle Türkiye'nin İstanbul Sözleşmesi'nden çekilmesine tepkiler sürerken, konuyla ilgili yeni bir iddia Ankara Kulisleri'ni hareketlendirdi. İddiaya göre İstanbul Sözleşmesi'nde Cengiz-Kolin-Limak-Kalyon dörtlüsüne dolar üzerinden herhangi bir hazine garantisi taahhüt edilmemiş olmasının Cumhurbaşkanlığı'nda bir süredir rahatsızlık konusu olduğu belirtilirken, yeni hazırlanacak bir sözleşmeyle bu eksikliğin giderilmesi hedefleniyor. Ankara Sözleşmesi'nin gündeme gelmesiyle birlikte, söz konusu garantinin detayları henüz netleşmemiş olsa da ödemelerin dolar üzerinden yapılacağı ve anlaşmazlık halinde İngiliz mahkemelerinin yetkili olacağı belirtiliyor.",satiric
"4 ay görev yapmasının ardından Naci Ağbal'ın yerine geçen Şahap Kavcıoğlu, göreve hızlı bir başlangıç yaptı. Gece saatlerinde düzenlediği basın toplantısında, Merkez Bankası Başkanı olarak önemli açıklamalarda bulundu.

Kavcıoğlu, basın toplantısına hoşgeldiniz diyerek başladı ve ardından teşekkür etti. Sayın Cumhurbaşkanı'na, bu sorumluluğu kendisine layık gördüğü için şükranlarını iletti.

Daha sonra, piyasalara yönelik gelecek adımlar ve çalışmalar hakkında açıklamalarda bulunan Kavcıoğlu, dolar kurunu kontrol etmek için cep telefonunu kullanmadan devam etti. Sorulan sorulara profesyonel bir şekilde yanıt verdi ve piyasalardaki durumu değerlendirdi.

Toplantının sonunda, yerel sorunlara yönelik çözümler ve projeler hakkında bilgi verdi. Basın mensuplarının sorularını yanıtladıktan sonra toplantıyı sonlandırdı.",satiric
"Dolardaki yükselişin devam etmesi üzerine Merkez Bankası piyasalara sert müdahalede bulundu. Başkan Şahap Kavcıoğlu, göreve gelir gelmez bütün para politikası araçlarını etkin bir şekilde kullanacaklarına dair söz verdi.Kavcıoğlu, yapılan müdahalenin etkisini hemen göstermesini beklememek gerektiğini belirtirken, doların durumuna bağlı olarak Yiğit Bulut ve göbeğiyle yapılan müdahalelerin devam edeceğini ifade etti. Önümüzdeki dönemde sıkı Yiğit Bulut politikasından taviz verilmeyeceğini vurguladı.",satiric
"AK Parti il kongreleri Ankara'da dün yapılan büyük kongre ile tamamlanırken, sürecin en çok öne çıkan ismi olan Covid-19 cephesinde hayal kırıklığı hakim. Kongrelerde aktif bir rol oynamasına rağmen, çarşamba günü açıklanan 75 kişilik MKYK listesinde adının geçmemesiyle sessizliğini bozan Covid-19, düzenlediği basın toplantısıyla açıklamalarda bulundu.

Toplantıda, Covid-19'un sürece aktif katılımı ve partinin çeşitli bölgelerindeki çalışmaları vurgulanırken, gelecekte yapılacak çalışmalarla ilgili kararlılık ifade edildi. Covid-19, partisine olan bağlılığını ve hedeflerine olan inancını bir kez daha dile getirdi.",satiric
"Eski AKP Genel Merkez personeli Kürşat Ayvatoğlu, aracında kokain kullanırken görüntülendiği iddiasıyla gözaltına alındıktan sonra adli kontrol şartıyla serbest bırakıldı. Ayvatoğlu, ifadesinde aracındaki maddeyi pudra şekeri olarak tanımlayarak şaka yaptıklarını öne sürdü.

Ayvatoğlu, görüntülerdeki aracın lüks olmadığını, kendi çabalarıyla modifiye ettiği bir Şahin olduğunu belirtti. Ayrıca sosyal medyada yer alan özel hayatına ait görüntülerin çarpıtılarak sunulduğunu iddia etti.

İftira atanlarla hukuk önünde hesaplaşacağını belirten Ayvatoğlu, modifiye etme eyleminin suç olmadığını, bir yaşam tarzı olduğunu vurgulayarak Adliye'den ayrıldı.",satiric
"""Son dönemin popüler blok zincir ürünü olan NFT'ler, İzzet Pinto'nun yaptığı ilginç yatırımlarla Türkiye gündeminde yer buldu. Konu, Merkez Bankası'nın dikkatinden kaçmadı.""
""Merkez Bankası Başkanı Şahap Kavcıoğlu, Pinto'nun yatırımlarını ilgiyle takip ettiklerini belirtirken, eski başkanların görevden alındıkları anlardaki yüz ifadelerinin değerli eserler olabileceğini söyledi.""
""Merkez Bankası'nın dijital dönüşüme uyum sağlama konusundaki kararlılığını vurgulayan Kavcıoğlu, Pinto'ya NFT'leri toptan alması durumunda uygun bir indirim yapabileceklerini ifade etti.""",satiric
"Tam kapanmanın sona ermesiyle, yarından itibaren başlayacak ""kademeli normalleşme"" sürecine dair ayrıntılar da netleşmeye başladı.İçişleri Bakanlığı'nın açıkladığı kademeli normalleşme takvimine göre, normale dönmek için gereken aşı ve kapanma sürecinde mağdur olanlara verilecek desteklerin yetersizliği nedeniyle vatandaşlar bir süre daha evlerinde kalmaya, esnaf ve çalışanlar ise iş yerleri kapalı şekilde zorluk çekmeye devam edecek. Eğitim ise uzaktan eğitim düzeninde sürecek.Hafta içi akşam 9'dan sabah 5'e kadar ve hafta sonu boyunca uygulanacak sokağa çıkma kısıtlamalarından turistler, turistlere hizmet eden TC vatandaşları, hükümete yakın dini cemaatler ve AKP teşkilatı muaf olacak. Diğer vatandaşlar için kısıtlamalar, ikinci bir emre kadar devam edecek.",satiric
"Dolar'ın 14.5 TL'yi aşmasıyla birlikte yeni haftaya yeni bir krizle başlayan Türkiye, gelişmeleri endişeyle takip eden Hazine ve Maliye Bakanı Nureddin Nebati'yi desteklemeye çalışıyor.

Bugün düzenlediği basın toplantısıyla yeni ekonomik modelin tutacağını umut eden Bakan Nebati, aksi takdirde ciddi ekonomik zorluklarla karşılaşacağını ifade etti. Bakan Nebati'nin açıklamaları, piyasalarda ve vatandaşlar arasında dikkat çekti.

Açıklamanın ardından Hazine ve Maliye Bakanlığı önünde toplanan yaklaşık 200 kadar vatandaş, attıkları sloganlarla Nebati'ye moral vermeye çalıştı ve ekonomik modelin başarılı olması için dua etti.

Grup adına yapılan basın açıklamasında, ""Biz de ekonomik zorluklar yaşıyoruz ama Bakanımızın durumu da çok zor. Allah kendisine yardımcı olsun"" ifadeleri kullanıldı. Vatandaşlar, Bakan Nebati'ye moral vermek için, ""Nebati abi üzülme, her şeyin bir çaresi bulunur. Yeter ki Allah sağlık versin"" sözleriyle destek oldular.

Açıklamaların ardından grup, kendi aralarında topladıkları 4250 TL'yi Bakan Nebati'ye teslim edilmek üzere güvenliğe verdi. Grup, ekonomik modelin başarısız olması halinde bir bağış hesabı açarak bu desteği daha da büyüteceklerini belirtti.",satiric
"Bulgaristan İçişleri Bakanlığı, son günlerde artan +90'lı telefonlardan gelen çağrılara karşı vatandaşları uyarıyor. Özellikle Kasım ayından itibaren şikayetlerin arttığını belirten Bakan Boyko Rashkov, arayanların genellikle ""Pasaport için 500 Euro'ya ihtiyacım var, uçak bileti için 200 Euro lazım"" gibi taleplerde bulunduğunu belirtti.

Rashkov, ""Vize almayı başardıkları gün direkt kapınızda biterler. Ondan sonra uğraşır durursunuz"" diyerek vatandaşları uyarırken, sahte isim kullanma ve dikkatli olma konusunda da tavsiyelerde bulundu.

Son olarak, hafta sonları Edirne'ye alışverişe giden vatandaşların araçlarını kontrol etmeleri gerektiğini belirten Rashkov, bu konuda yaşanan komik bir olayı aktararak dikkat çekti.",satiric
"""Geçtiğimiz hafta asgari ücretin 1 yıl içinde 380 Dolar'dan 270 Dolar'a düşürülmesinin ardından, AK Parti, dün akşam Cumhurbaşkanı Erdoğan'ın açıkladığı ""TL mevduatlara dövizdeki artış miktarı kadar faiz garantisi"" kararıyla ABD Doları'nın hızla 11.5 TL seviyelerine düşmesini sağladı.""
""Partililer, ekonomik başarılarını, bir sonraki ""Geleneksel Ekonomik Şahlanış ve Büyük Oyun Bozma"" kutlamalarında gururla paylaşacaklarını ifade etti.""
""Doların 25 TL'den 20 TL'ye düşeceği bir sonraki dönemde, ekonomik iyileşmenin devam edeceği umuluyor.""",satiric
"Pazartesi akşamı açıklanan 'TL hesaplarına dolara endeksli faiz uygulanması'' kararı ve Merkez Bankası'nın 7 milyar dolarlık yüklü döviz satışıyla birlikte Dolar'ın 1 ay önceki seviyesine inmesinin ardından Türkiye'de umutlu bekleyiş sürüyor. Döviz kurlarındaki düşüşe yönelik sosyal medyada dile getirilen beklentiler, vatandaşların fiyatların da aynı hızda düşmesi arzusunu yansıtıyor.",satiric
"Bugün yaptığı ''Büyük finansörler Türkiye'de bu işlerin döndüğünü bilir, çarpılan küçük yatırımcı oldu'' açıklamasıyla bir kez daha dikkatleri üzerine çeken Hazine ve Maliye Bakanı Nureddin Nebati, ekonomide ''Çin olmadan fakir çarpma'' modeline resmen geçildiğini duyurdu. Bugün düzenlediği basın toplantısında yine ışıltılı gözleriyle dikkat çeken Bakan Nebati, Türkiye'nin tamamen kendisine ait yeni ekonomik modelin vatandaşlara hayırlı olmasını dileyerek açıklamalarına son verdi.",satiric
"Hülya Avşar'ın ''gerekirse her gün simit yiyeceğiz'' açıklamasının ardından bugün Ahmet Özhan'dan gelen ''gerekirse 1 ekmek yerine yarım ekmek yiyeceğiz'' teklifiyle rekabetin kızıştığı Saray Ünlüleri Ligi'nde gözler ''gerekirse ağaç kabuğu kemireceğiz'' açıklamasını yapacak isme çevrildi...

Geçimlerini TRT programları ve yakınlarına bahşedilen devlet ihaleleriyle sürdüren çok sayıda ünlü isim, Türkiye'nin içinden geçtiği ekonomik buhran nedeniyle Saray Ünlüleri Ligi'nde iyice bir güç gösterisi yapmaya başladılar. Artık adeta tekmeye kafa uzatan bir motivasyonla sahaya çıkan yarışmacılar, küçülen pastadan daha büyük bir dilim kapabilmek için adeta yarışıyorlar.

Son olarak ligin eski bir efsanesi olan Ahmet Özhan, Hülya Avşar'ın günlük 1 simit teklifine yarım ekmekle cevap vererek unutulmaz bir geri dönüşe imza attı. Ancak şimdi gözler, ""gerekirse ağaç kabuğu kemireceğiz"" açıklamasını yapacak olan isme çevrildi.

Saray Ünlüleri Ligi'nde yerlerini sağlamlaştırmak için halkın gerekirse ne yiyeceğini açıklama yarışına giren her biri minik birer servet sahibi ünlüler ve bu akşam açıklanan bahis oranları ise şöyle:

    ""Her gün etsiz çiğ köfte yiyeceğiz"" oranı: 1.1
    (Bu çoktan demiş ama kimse sallamamış olabilir. Kontrol edilecek)
    Bizzat canlı yayında ağaç kemirme oranı: 1.15
    (İcra micra durumlarına bağlı olarak 1.5'e düşebilir)
    (Bunun ""halkı ağaç kabuğu kemirecek hale düşürdük"" itirafı olduğunu fark edebilir. Etmeye de bilir. Sürprizlere açık)",satiric
"BluTV’nin yeni dizisi , etkileyici fragmanıyla dikkat çekerken, FSM köprüsünün yıkılma sahnesi ise izleyicilerde şaşkınlık yarattı.

Dizinin tanıtım fragmanında yer alan yıkılmış haldeki FSM köprüsünün gerçekçi duruşu, bazı vatandaşlarda köprünün durumu hakkında endişe oluşturdu. Ancak yetkililer, köprüde herhangi bir zarar olmadığını ve sahnenin özel efekt olduğunu belirterek, endişeleri giderdi.

FSM’de gişe memuru olarak çalışan Yiğit Kencek(26), fragmanı izledikten sonra yaşadıklarını anlattı. Sürekli olarak köprüyle ilgili açıklama yapmak zorunda kaldıklarını belirten Kencek, dizinin başlamasıyla yaşanacak durumu ise bilmediğini ifade etti.",satiric
"Basın toplantısının ardından temsili olarak bir baskın gerçekleştiren tim, sütlerini piyasaya yüksek fiyatla sürmek suretiyle hükümeti devirmeye hazırlanan çok sayıda büyükbaş hayvanı kısa sürede etkisiz hale getirerek izleyenlerden tam not aldı.",satiric
"Geçtiğimiz haftaki sert düşüşün ardından son 2 gündür toparlanarak tekrar 13 TL'yi geçen ABD dolarına Merkez Bankası'ndan müdahale gecikmedi. TCMB Başkanı Şahap Kavcıoğlu tarafından yapılan açıklamada, yapılan incelemeler sonucu geçtiğimiz hafta yaşanan düşüşün Merkez Bankası'nın 7 milyar dolarlık döviz satışından değil sabah saatlerinde devreye giren Malatya halay ekibinden kaynaklandığının anlaşıldığı belirtilerek, ekonomide moral faktörünün önemine dikkat çekildi. Kavcıoğlu, ""Bu kez acil bir durum olduğu için Malatya Valiliği'mizden ilk etapta 10'ar kişilik 5 adet halay ekibiyle birlikte 3'er tane de davulcu ve zurnacı talebinde bulunduk. Kendileri de sağolsunlar bizi kırmayıp hemen yolladılar. Ancak ilerleyen süreçte kendi yetiştirdiğimiz halay ekipleriyle bu konuda Merkez Bankamızı güçlendirmeyi sürdüreceğiz"" dedi.",satiric
"CHP Genel Başkanı Kemal Kılıçdaroğlu'nun kamu kurum ve kuruluşlarına yaptığı ziyaretler öncesi alınan önlemleri suistimal eden bir çete, Ankara Emniyeti'nin operasyonuyla çökertildi. Çetenin, diğer kamu kurumlarını arayarak asılsız ihbarda bulunup fahiş fiyatlarla zincir ve asma kilit satması ortaya çıktı. Ankara Emniyet Müdürlüğü'nün gerçekleştirdiği operasyonda çete üyeleri yakalandı ve ellerindeki malzemeler ele geçirildi. Suçlamaları reddeden zanlılar, emniyette verdikleri ifadede suçsuz olduklarını savundular.",satiric
"Yeni yılla birlikte elektrik ve doğalgaz başta olmak üzere pek çok ürün ve hizmete yapılan zamlara bir tepki de Türkiye Zincir Marketler Birliği'nden geldi. Konuyla ilgili olarak yapılan açıklamada döviz kurlarının bir ay önceki seviyesine düştüğü bir ortamda elektrik, doğalgaz, akaryakıt, köprü ve otoyol geçiş ücretleri başta olmak üzere gelen zamların izaha muhtaç olduğuna vurgu yapılarak hükümete tepki gösterildi. Zincir Marketler Birliği, pazartesiden itibaren de bu firmalara karşı denetimleri sıklaştıracaklarını bildirdi. Kurulacak olan özel zabıta ekiplerinin her gün elektrik dağıtım firmalarını, akarkayıt istasyonlarını, doğalgaz şirketlerini ve köprü ve otoyol gişelerini denetleyeceği belirtilen açıklamada, fahiş fiyat uyguladığı tespit edilenlere en üst sınırdan ceza kesileceği de net bir dille ifade edildi.",satiric
"Aldıkları %25'lik zamla hem gerçek enflasyon olan %82'ye hem de TÜİK enflasyonu olan %36'ya karşı en fazla ezilen kesim olan emeklilerin bakkaldan ekmek alamayacak hale geldiklerini fark etme ihtimali hükümet kanadında endişeye neden oldu. Yüz binlerce emekli, önümüzdeki aylarda faturalarını ödeyemeyecekleri için elektriklerinin kesilmesi tehlikesiyle karşı karşıya kalırken. Konuyla ilgili olarak bir basın toplantısı düzenleyen Enerji Bakanı Fatih Dönmez, Türkiye'nin enerjide büyük ölçüde dışa bağımlı olmasının bir sonucu olarak dövizdeki artışın direkt elektrik ve doğalgaz faturalarına yansıdığını belirterek, geçtiğimiz günlerde elektriğe gelen yüzde ortalama %90'lık zammın devamının da gelebileceğini ifade etti. Bakan Dönmez, bu doğrultuda Bakanlık bünyesinde oluşturulan kriz masasının gece gündüz demeden çözüm arayışlarını sürdürdüğünü de sözlerine ekledi.",satiric
"Koronavirüs Omicron varyantına bağlı olarak vaka sayıları 60 binlerin üzerine çıkarken, Dünya Sağlık Örgütü'nden Türkiye'ye yönelik kapanma kararı tavsiyesi geldi. Konuyla ilgili olarak DSÖ'den yapılan açıklamada, halkın sağlığını korumak için kapanma kararı alındığını ifade edildi. Geçtiğimiz hafta İstanbul'dan gelen görüntüler üzerine böyle bir fikir geliştirdiklerini belirten DSÖ Covid-19 teknik heyet lideri Maria Van Kerkhove, açıklamalarına devam etti.",satiric
"Anayasa Mahkemesi, bir grup üniversite öğrencisinin avukatları aracılığıyla yaptığı gençliklerinin iptali istemine dair başvurunun incelemeye alındığını açıkladı. Konuyla ilgili olarak basının sorularını yanıtlayan Anayasa Mahkemesi Başkanı Zühtü Arslan, gençliğin yanlış zamana denk gelmesinden kaynaklanan mağduriyetlerin giderilmesi için dosyanın titizlikle inceleneceğini kaydetti. Gençlerin avukatlığını üstlenen Av. Deniz Kuycunlar, Anayasa Mahkemesi'nin vereceği kararla olası hak kayıplarının önüne geçeceğini umduğunu belirtti.",satiric
"Yılbaşında elektriğe gelen ortalama %120'lik zamla birlikte pek çok işletme faturalar yüzünden iflas tehlikesiyle karşı karşıya kalırken, hükümetten esnaf ve sanayicileri rahatlatacak bir hamle geldi.",satiric
"Teknik bir sorun nedeniyle Türkiye'ye doğalgaz satışını durduran İran'dan konuyla ilgili yeni açıklama geldi. İran’ın, “teknik arıza” gerekçesiyle Türkiye’ye doğalgaz akışını 10 gün süreyle kesmesinin ardından Enerji ve Tabii Kaynaklar Bakanlığı, sanayi ve elektrik santrallerinde doğalgaz tüketimini yüzde 40 oranında kısıtlama kararı almış bunun sonucu olarak da Cumhuriyet tarihinde ilk kez bazı sanayi tesislerinde üretim durdurulmuştu.",satiric
"Son 3 yılda 6. kez başkan değiştirmesine rağmen hala Cumhurbaşkanı Erdoğan'ı tam olarak mutlu edebilecek rakamları açıklayamadığı anlaşılan TÜİK'te yönetimin ihale usulüyüle özelleştirilmesi için düğmeye basıldı.
TÜİK'te son olarak yıllık %80'in üzerindeki enflasyonu %36 olarak açıklamasına rağmen yeterli derecede başarılı görülmeyen eski başkanın da geçtiğimiz hafta görevden alınmasının ardından son 1 yılda 3, son 3 yıldaysa 6. kez başkan değişikliğine gidilmişti.
Uzmanlar, ihale sisteminin hem TÜİK'te başkan sirkülasyonunu yılda bire düşürerek kurumda istikrar sağlayacağına hem de bir sonraki yılın enflasyonunun önceden belli olmasıyla piyasalara güven aşılacağına işaret ediyorlar. ""Şu anki sistemde ne 3 ay sonraki enflasyonu bilebiliyoruz ne de 3 ay sonra o enflasyonu açıklayacak olan TÜİK başkanını. Bu da haliyle bir belirsizliğe yol açıyor."" şeklinde konuşan ekonomist Yücel Aycanlı da ihaleye başvurmayı düşünen isimlerden.",satiric
"Son 48 saattir elektriklerin kesik olduğu Isparta'dan tüm Türkiye'ye müjdeli haber geldi. İlin elektrik dağıtımından sorumlu olan Cengiz-Kolin-Limak ortaklığı Akdeniz Elektrik Dağıtım AŞ'den yapılan açıklamada, ortalama -5 derecede ve yoğun kar yağışı altında 2 gün boyuna elektriksiz kalan Isparta'da henüz bir can kaybı yaşanmadığına dikkat çekilirken, yüksek faturalardan şikayet eden vatandaşların komple şatlerleri indirmelerinde bir sakınca görülmediği ifade edildi.
Açıklamada, Isparta deneyinin son zamanlarda kamuoyundan yükselen yüksek fatura şikayetlerine en güzel yanıt olduğuna vurgu yapılırken, vatandaşların yeni fiyat artışları için hazır olmaları gerektiği dile getirildi.",satiric
"Geçtiğimiz hafta duyurulan Altın Tasarruf sistemine vatandaşların pek ilgi göstermemesi üzerine harekete geçen Hazine ve Maliye Bakanlığı, yeni bir finansal ürün duyurdu: Kur Korumalı Böbrek Mevduat Hesabı. Bu hesap, döviz hesaplarının TL'ye geçiş oranının düşük olmasıyla ilgili olarak sunulan ve vatandaşların ilgisizliğiyle karşılaşan Altın Mevduat Sistemi'nin ardından duyuruldu. Bakanlık, bu yeni öneriyle ilgili olarak vatandaşlardan geri dönüş almakta zorlanmıştı.

Basın toplantısında Kur Korumalı Böbrek Mevduat Hesabı'na dair detaylı bilgiler sunuldu. Bu hesapla ilgili olarak vatandaşların böbreklerini sisteme dahil etmeleri ve bu işlem karşılığında finansal avantajlardan yararlanmaları amaçlanıyor.",satiric
"Ukrayna'nın işgali nedeniyle Rusya'ya yönelik olarak başlatılan ekonomik yaptırımlara Türkiye'den de destek geldi. ABD, İngiltere, Almanya, Fransa ve Japonya gibi ülkelerin yanı sıra Türkiye'nin de yer aldığı ülkeler, Rusya ekonomisine zarar verecek yeni bir plan üzerinde çalışıyor. Cumhurbaşkanı Erdoğan'ın Putin ile yapacağı görüşmelerde, ekonomik durumun ön plana çıkarılarak ikna edici bir dil kullanılacak. Türkiye'nin önerdiği yerli üretim ekonomik yaptırımının Putin'i geri adım atmaya zorlayabileceği belirtiliyor.",satiric
"22 Şubat'ta başlayan Rusya işgaline karşı Ukrayna'da gösterilen direniş, Türkiye'deki yetkililer arasında endişeyle karşılanıyor. Dışişleri Bakanı Mevlüt Çavuşoğlu, Ukraynalı yetkililerin sık sık Türk drone'larını öne çıkararak yaptıkları açıklamalara tepki gösterdi. Çavuşoğlu, ""Türk drone'larının etkisini anlıyoruz ancak sürekli olarak isim verilmesi rahatsızlık yaratıyor. Bu durum, geçmişte yaşadığımız olumsuz tecrübeleri hatırlatıyor. Ekonomik olarak da etkileniyoruz ve endişeliyiz."" şeklinde konuştu. Bakan, Rusya'ya da durumu izah etmeye çalıştıklarını belirtti.",satiric
"""Rusya ile Ukrayna arasındaki savaşın ardından gübre ve mazot fiyatlarında yaşanan artış, sebze ve meyve fiyatlarının %80'e varan oranlarda zamlanmasına neden oldu. Türkiye Dolandırıcılar Birliği Başkanı Hasan Kösek, mevcut ekonomik kriz ve enflasyon ortamının yanı sıra Rusya-Ukrayna savaşının etkisiyle sebze-meyve fiyatlarının artık sürdürülebilir olmaktan çıktığını belirterek, son 2 ayda salatalık fiyatlarına yapılan %200'lük zamın, dolandırılan müşterilerin kargo kutularına salatalık koymalarını imkansız hale getirdiğine dikkat çekti.""
""Kösek, dolandırıcılık maliyetlerinin artmasıyla birlikte bazı dolandırıcıların sektörden ayrıldığını ve birçoğunun iflasın eşiğinde olduğunu belirtti.""
""Türkiye Dolandırıcılar Birliği'nin yıllık 800 milyon dolarlık döviz girdisiyle ülke ekonomisine önemli katkı sağladığını ifade eden Kösek, dolandırıcılığın ekonomik ve psikolojik etkilerine dikkat çekti.""",satiric
"""Enerji Piyasası Düzenleme Kurulu(EPDK), akaryakıt zammı açıklamalarında değişikliğe gitmeye hazırlanıyor. Yoğun gündem arasında dikkat çekmek istemeyen EPDK, bundan sonra sadece zam gelmeyecek günlerin önceden duyurulacağını belirtti.""
""Düzenlemeyi bir süre önce planladıklarını ancak zam gelmeyen bir güne denk getirmek için beklediklerini belirten EPDK Sözcüsü, artık daha fazla ertelemeyeceklerini ve sadece zam olmayan günleri kamuoyuyla paylaşacaklarını ifade etti.""
""EPDK, son kez bu gece gelen zamlarla benzinin 19.75, mazotun 21.20 TL olduğu bilgisini paylaşarak yeni uygulamanın startını verdi.""",satiric
"Devlette çalışan özellikle uzman doktorların istifa etmesiyle oluşan boşluğu emekli doktorlarla doldurmaya çalışan Sağlık Bakanlığı'ndan vatandaşlara önemli bir uyarı geldi.

Sağlık Bakanı Fahrettin Koca, emekli doktorların tekrar göreve çağrılması konusunda bilgi verirken, vatandaşların bu doktorlara saygılı olmaları gerektiğini belirtti. Ancak, bu kadar büyük bir fedakarlık beklemenin gerçekçi olmadığını ifade etti.

Koca, ""Ben doktoru darp etmemenizi tercih ederim. Ama ısrarla darp edecekseniz, en azından hayati organlarına zarar vermemeye dikkat edin. Ancak bu şekilde bile doktorları incitmek doğru değil. Unutmayın ki bu doktorlar artık yaşlı ve sağlık durumları da pek iyi değil. Onlara zarar vermek sizin için de sonuçları olan bir durum olabilir"" dedi.",satiric
"Canlandırdığı ''Bakan Nebati'' karakteriyle son dönem Türk mizahının parlayan yıldızlarından biri olan ünlü Stand-up'çı Caner Eyçil, Şanlıurfa'da izleyenleri yine kahkahalara boğdu.
Gösterisinin ardından düzenlediği basın toplantısında yorgun olmasına rağmen oldukça keyifli olduğu gözlenen Eyçil, seyircisine teşekkür etti.
Londra ve Fransa turnelerinde ilk kez Avrupalı izleyicilerin önüne çıktığını belirten başarılı Stand-up'çı, ""Açıkçası başta bir tedirginlik vardı acaba hani anlayacaklar mı, gülecekler mi diye ama çok şükür hepsi boşa çıktı. Hem gurbetçilerimizden hem de yabancı izleyicilerden son derece güzel geri dönüşler aldım. Bakan Nebati'ye onlar da çok güldü."" dedi.
Eyçil, Türkiye'nin sıkıntılı bir dönemden geçtiğine ve gülmeye her zamankinden daha fazla ihtiyacı olduğuna dikkat çekerken, ""Özellikle böyle bir zamanda insanlarımızın yüzünü bir nebze de olsa güldürmek benim için her şeyden daha değerli."" şeklinde konuştu.",satiric
"Will Smith'in dün gece düzenlenen 94. Oscar ödül töreninde sunucu Chris Rock'a attığı tokatın yankıları sürerken, gözler bu konuda henüz görüşünü bildirmemiş son sosyal medya kullanıcısı olan size çevrildi.
Önemli bilgiler ise şöyle:

    Will Smith'in karısı kanser değilmiş. Saçkıran mı ne öyle dandik bir hastalık yüzünden saçını kazıtmış.
    Evet hakkaten vurmuş. Ama yumruk değil tokat.
    ""Toksik maskülinite"" kalıbını cümle içinde kullanırken dikkat edin. Yanlış yazan çok var.
    Will Smith tokadı attıktan sonra gidip ağlaya ağlaya Oscar aldı.
    Olay kurgu değil. Ama ola dabilir. Ya da yok ya değil...
    Tuvalet kağıdında KDV oranı %8'e indirildi (Belki bir faydası olur).
    Chris Rock haklı. Bunda düşünecek bir şey yok mk.",satiric
"Bilgi Teknolojileri ve İletişim Kurumu (BTK) tarafından yayınlanan yeni 
karar kapsamında Türk Telekom’un toptan tarife fiyatlarında yüzde 67 
oranında zam yapıldı.
Zam kararının kuyruklar nedeniyle oluşan mağduriyetleri gidermeyi 
amaçladığı ifade edildi.
Fakirliğini internette video izleyerek unutmaya parası yetmeyecek kadar 
fakir olanlar ne yapacak?"" şeklindeki bir soruyu ise şöyle yanıtladı:",satiric
"Bugüne dek 2 askeri darbeyi, Kıbrıs savaşını ve sonrasında uygulanan 
ambargoyu, Türkiye'nin sanayi bölgesini yıkıp 30 bin kişiyi öldüren 1999
 depremini, 1974 OPEC petrol krizini, 1994 ve 2001 ekonomik krizlerini 
görmesine rağmen hiçbir zaman açlık tehlikesiyle bugünkü kadar yüz yüze 
kalmayan Muzaffer Yiycek(65), duruşundan taviz vermemeye devam ediyor.
Bütün bunlar yaşanırken tek maaşla 3 çocuk okutup bir ev ve bir araba 
sahibi olarak 15 yıl önce emekli olan Yiycek, bırak ev-araba almayı tek 
maaşla kirasını ödese faturalarını ödeyemeyen, ikisini de ödese cebinde 
yiyecek almaya para kalmayan, çocuğuna ucuz süt alabilmek için market 
market dolaşan gençlere önemli tavsiyelerde bulunarak, nankörlük 
etmemelerini istedi.
Yiycek, şimdiki gençlerin yokluk nedir bilmediğini iddia ederken, ""Haa 
şu an sıkıntılar yok mu? Elbette var ama bütün dünyada var yeenim. 
Millet Avrupa'da açlıktan marketleri yağmalıyor. Çok şükür bizde öyle 
bir durum yok. Yani heralde yoktur. Ben epeydir markete gitmeyi 
bıraktığım için tam da bilemiyorum ama olsa duyardık yani"" sözleriyle de
 bu zor günleri aşma konusunda 65 yıllık hayatı boyunca yaşamadığı 
sefaleti kendisine yaşatan hükümete ve Erdoğan'a güvendiğini belirtti.",satiric
"TÜİK tarafından açıklanan %5.46'lık Mart ayı enflasyonuyla birlikte 
2022'nin ilk 3 ayında toplam resmi enflasyon %22.8 olarak 
gerçekleşirken, yılın başında 2022 hedefini %23 olarak açıklayan Merkez 
Bankası'nda keyifler yerinde...
Akşam saatlerinde bir basın toplantısı düzenleyen Merkez Bankası Başkanı
 Şahap Kavcıoğlu, Ocak ayında 2022 sonu için belirledikleri %23'lük 
enflasyon hedefini sadece 3 ayda yakalamış olmaktan dolayı gururlu 
olduklarını belirterek, başta 'Faiz sebep, enflasyon sonuç' teorisiyle 
yollarına ışık tutan Cumhurbaşkanı Erdoğan olmak üzere bu önemli 
başarıda katkısı olan herkese teşekkür etti.
Bir basın mensubunun ''Efendim siz daha iyi bilirsiniz aslında ama 
enflasyon hedefine erkenden ulaşmak biraz olumsuz bir durum olabilir. Ya
 sizin hedefler biraz şey ya da enflasyon aşırı hızlı artıyor demek 
sanki. Onu iyice bi araştırdınız mı?"" şeklindeki sorusu karşısında 
oldukça şaşırdığı gözlenen Kavcıoğlu, moral bozmaya yönelik bu tarz 
yaklaşımların Türkiye'nin ekonomik şahlanışına gölge düşüremeyeceğinin 
altını çizdi.",satiric
"Bir süredir kendisinden gizlenen bazı gerçekleri akşam saatlerinde acı bir tesadüf sonucu öğrenen 200 TL'lik banknot, gücünün artık sadece 4 kilo yeşil biber almaya yettiği gerçeğiyle yüzleşmeye çalışıyor. Saat 19 sularında sahibinin televizyonun karşısındaki sehpa üzerine bıraktığı cüzdanda dinlenirken akşam haberlerinde gerçeği öğrenen talihsiz banknot, ilk anda duyduklarına inanamazken, önce ""Yok abi normal biber değildir o ya. Meksika'dan falan ithal edilen özel organik bi şeylerdir, jalapone mi ne diyolar ondandır"" sözleriyle bir süre durumu inkar etmeye çalıştı.
Normal bildiğimiz yerli yeşil biberin kilosunun 50 TL olduğunu öğrenmesiyle birlikte oldukça öfkelenen 200 TL, ""Lan ben nasıl bundan 4 kilo alırım? S.kerler böyle işi, istifa ediyorum ben"" diyerek kendisini cüzdandan dışarı atmaya çalıştı.
Güçlükle zaptedilen banknot, bir süredir eski gücünde olmadığının farkında olduğunu belirtirken, yaşadığı ikilemi ve eski gücünü özlediğini ifade etti. Artık Türkiye'deki en büyük kağıt para olma ünvanını taşıyamadığını gözleri dolarak ifade eden acılı banknot, eski parlak günlerinin hatırına hiç değilse bir miktar saygı görmek istediğini belirtti.",satiric
"İstifa edip kurumsal yaşama veda ederek kendi işinin patronu olma hayali
 bugün bir kez daha engeline takıldı. 6 yıldır bir şirkette pazarlama 
yöneticisi olarak çalışan Esra Örgez (30), bir süredir planladığı 
seramik atölyesi açıp internetten satış yapma projesinde artık son 
dönemece girerken, yaşadığı ikilemi aktardı. ""Atölye hazır, fırın hazır,
 ilk ürünleri bile tamamladım gibi ama ne zaman istifa mail’ini atacak 
olsam MultiNet’imle göz göze geliyorum. ‘Sen bundan nasıl vazgeçeceksin 
Esra? Otur oturduğun yerde. Hobi olarak yap gene seramiğini’ diyorum"" 
şeklinde konuştu.
İşin düzenli maaştan vazgeçme kısmını o kadar kafaya takmadığını, 
paranın nasılsa bir şekilde kazanılacağını belirten Örgez, ""Ama öyle mi?
 Elim ayağım o benim. Öğle yemeğinde söylediğim her Sezar salatada, 
içtiğim her Latte’de, akşam eve dönüşte yaptığım her market 
alışverişinde, ciddi ciddi çalışır gibi görünüp internette indirim 
kovalarken verdiğim her online market ve yemek siparişinde emeği var, 
hatırası var. Söyleyin şimdi ben bunu nasıl bırakıp da gideyim?"" dedi.
Bir şekilde MultiNet’ini de kendisiyle beraber götürebileceğini bilse 
yarın istifayı basacağını belirten Örgez, şirketin bu konudaki 
politikasını araştırdığını ancak istediği sonuca ulaşamadığını ifade 
etti. İK'dan yapılan açıklamada ise çalışanları şirkete bağlama 
konusunda MultiNet’in önemli bir rol oynadığı belirtildi. ""Maaş, 
ikramiye falan hepsi bir yere kadar. O kartla aralarında bambaşka, tarif
 edilemez bir bağ var. Artık tasarımından mıdır adından mıdır neyse onu 
bir başka seviyorlar."" denilen açıklamada, bu sayede şirin bir kafe açıp
 batıran beyaz yakalı sayısının belli bir sınırda tutulabildiği ifade 
edildi.",satiric
"Hükümetin ''Enflasyonla Mücadele'' kapsamında hazırladığı yeni yasa 
tasarısıyla TÜİK tarafından onaylanmadan herhangi bir mecrada 
istatistiki veri yayınlayan kişi ve kurumlara 1 ile 3 yıl hapis cezası 
öngörülürken, açıklanan resmi enflasyona uymayanlar hakkında sıkı 
önlemler de şimdiden devreye alınmaya başlandı.
Uygulamanın ilk gününde geçen yıl 7 TL'ye aldıkları benzini bu yıl 19 
TL'ye almak suretiyle TÜİK tarafından açıklanan %61 yıllık enflasyona 
aykırı bir şekilde %171 fiyat artışı bulan 25 milyon araç sürücüsü 
hakkında soruşturma açıldı.
Konuyla ilgili olarak konuşan Hazine ve Maliye Bakanı Nureddin Nebati, 
enflasyonla mücadelenin psikolojik bir savaş olduğuna dikkat çekerek, 
""Eğer aradaki fark resmi TÜİK enflasyonundan fazlaysa o zaman sağda 
solda kaça aldığımızı söylemiyoruz. Çünkü senin o parayı verdiğini duyan
 bi başkası 'haa demek ki bunun fiyatı buymuş' diyip o da veriyor. Ondan
 sonra enflasyon %100 de olur 200 de olur. Biraz çenemizi tutabilirsek 
Allah'ın izniyle biz bu zinciri kıracağız da işte. Neyse hayırlısı..."" 
şeklinde konuştu.",satiric
"Yaklaşık 5 ay önce İstanbul Başakşehir'den aldığı 300 Bin Dolarlık dairenin hediyesi olarak kendisi ve tüm ailesine (3 eş, 14 çocuk) TC vatandaşlığı da verilen Iraklı Samer Aswadi(54), Türkiye'de neden hayat pahalılığından şikayet edildiğini halen anlamış değil.
Türkiye'nin geçen yıl konut alımı karşılığı vatandaşlık sattığı 70.000 yabancıdan biri olan Aswadi, sudan ucuz olarak tanımladığı Türkiye'nin adeta bir cennet olduğuna vurgu yaparken, ""Başta dil sorunu yaşar mıyız, kültürel farklar sıkıntı çıkarır mı diye özellikle çocuklar için endişeleniyordum ama çok şükür öyle bir durum olmadı. 5 aydır göç idaresindeki memurlar dahil toplam 8 Türkle karşılaştım. Onlarla da tek kelime Türkçe konuşma gereği duymadım. Hepsi mecburen çat pat da olsa Arapça öğrenmişler"" dedi.
Aswadi, şu ana dek kendisini en çok şaşırtan şeyin Türkiye'de yüksek enflasyon ve hayat pahalılığı olduğu yönündeki haberler olduğunu belirterek, ""Gerçekten de çarşıya pazara çıkıyorum aşağı yukarı Almanya'yla Fransa'yla aynı fiyatlar. Belki bi tık daha pahalıdır İstanbul ama o kadar da ağlayacak bir durum yok. 100 dolara nerdeyse 2-3 günlük market alışverişimizi yapabiliyoruz. Benzin desen 1.5 dolar falan. Türkler daha ne olmasını bekliyor anlamakta zorlanıyorum"" şeklinde konuştu.
Bu noktada Cumhurbaşkanı Erdoğan'a duyduğu hayranlığı da özellikle vurgulayan Aswadi, ""Gerçek bir ekonomist"" dediği Erdoğan'ın Türkiye'de yarattığı ekonomik mucizenin Türk halkı tarafından yeterince takdir edilmediğini belirtti.
Aswadi, ""Ben tabii yeni vatandaş olduğum için eskilere çok da bir şey demek istemiyorum ama bana kalırsa biraz nankörlük ediliyor gibi. 1000 dolara gayet güzel bir ev kiralayabiliyorsunuz. 30 - 40 dolara dışarıda karnınızı doyurabiliyorsunuz"" şeklinde açıklamalarını sürdürdü.",satiric
"Artan hayat pahalılığıyla birlikte ev sahibinin de kiraya %100 zam yapmasının ardından başka çaresi kalmayarak 2 ay önce ailesinin evine geri taşınmak zorunda kalan Mert Aycan(32) cephesinde gözler, sahip olduğu tek lüks olan Netflix'e çevrilmiş durumda.
Özel bir şirkette Kurumsal Müşteri Temsilcisi olarak çalışan Aycan'ın 18 yaşında ayrıldığı baba evine 14 yıllık aradan sonra geri dönmesi, şehirli-orta sınıf-beyaz yakalı ünvanına önemli bir darbe vururken, şu ana dek bir şekilde korumayı başardığı Netflix aboneliğinin aylık 70 TL'ye dayanması ""Bu yaştan sonra bir de oturup annemlerle survivor mı izleyeceğim?"" sorusunu gündeme taşıdı.
Aycan, meselenin sadece dizi izlemek olmadığını belirtirken, onca sene okuyup işe girip çalıştıktan sonra 4 yıl önce taahhütlü aldığı iPhone'uyla birlikte sahip olabildiği iki lüksten biri olan Netfix'in manevi anlamının kendisi için çok daha önemli olduğuna dikkat çekti.
Haber yayına hazırlandığı sırada odasında battaniye altına girip laptop'ından 2 bölüm dizi izleyerek uyumaya hazırlanan Aycan, ergenliğe dönüş sürecini bu kadar hızlı tamamlamış olmanın kendisi için de sürpriz olduğunu ifade etti.",satiric
"Türkiye'de hükümetin sürekli tekrarladığı ''Tamam bizde de pahalılık var ama Almanya falan bizden kötü'' tezi, sonunda Alman makamlarını da etkiledi. AKP'nin her seviyesinden gelen bu söylemler, özellikle yılbaşından itibaren Türkiye'deki fiyat artışlarıyla paralel olarak yoğunlaşırken, bu kararlılık Alman yetkilileri de etkisi altına aldı.
Almanya Maliye Bakanı Christian Lindner, bir basın toplantısında yaptığı açıklamada, %7 ile son 30 yılın en yüksek enflasyonunu yaşayan Almanya'nın resmi TÜİK enflasyonunun %61 olduğunu belirterek Türkiye'nin daha kötü durumda olduğuna ikna olduklarını ifade etti. Lindner, ""Bu inanç, bu adanmışlık karşısında sayıların ne önemi var?"" diyerek artık bu tartışmalardan kaçınmak istediklerini belirtti.
Kişi başına düşen gelirin 51 Bin dolar olduğu Almanya'da benzinin 1.5 dolar olmasıyla kişi başına gelirin 8500 dolar olduğu Türkiye'de 1.5 dolar olmasının aynı şey olduğunu kabul etmeye bile hazır olduklarını sözlerine ekleyen Lindner, Türk makamlarına seslenerek, ""Yeter ki bizi bir salın artık"" dedi.",satiric
"İçki, sigara ve temel gıda maddelerindeki fiyat artışlarıyla birlikte kişi başına düşen aylık aşk acısı çekme maliyeti, geçen yılın aynı dönemine göre %117 oranında artarak 13.800 TL'ye yükseldi. Uzmanlar, Bahar'ın gelişiyle birlikte hormonlarına yenik düşmeye meyilli olanları bekleyen büyük bir tehlike olduğunu belirtiyorlar.
Aniden gelen Bahar ile birlikte yeni bir ilişkiye başlamayı düşünen vatandaşların, olası bir ayrılığı da göz önünde bulundurmaları gerektiğine dikkat çeken uzmanlar, bu süreçte duygusal kararlar vermelerinden kaçınmaları gerektiğini tavsiye ediyorlar.",satiric
"Gazeteci Cemal Kaşıkçı'nın Suudi Arabistan Konsolosluğu'nda katledilmesine dair davayı Suudi Arabistan'a satan AKP'de gözler şimdi de Gezi Parkı davası için gelecek tekliflerde. Kaşıkçı Davası'nın ardından Türkiye'nin yargı ihracatında yeni bir dönemin başladığı belirtiliyor.

Gezi Parkı davasında 9 yıl boyunca aleyhinde herhangi bir delil bulunamayan ve bütün suçlamalardan daha önce en az bir kere beraat eden sanıklardan Osman Kavala'ya müebbet hapis cezası verilirken, diğer 9 sanığa ise 18'er yıl hapis cezası verilmişti. Mahkeme kararına muhalefetin yanı sıra batılı ülkeler ve uluslararası kurumlardan da tepkiler yükseldi.

AKP'den yapılan açıklamada, Türk yargısına müdahale anlamına gelen tepkilerin kabul edilemez olduğuna vurgu yapılarak, ""Kararı beğenmediyseniz bunu değiştirmenin yolu yordamı bellidir. Yaparsınız teklifinizi, anlaşırsak davayı size devrederiz. Nasıl istiyorsanız o şekilde yargılarsınız. Öyle bedavaya dava almak nerde görülmüş? Alnımızda enayi mi yazıyor? Birazcık Suudi Arabistan'dan ticaret öğrenin"" ifadelerine yer verildi.

Türkiye'nin acilen dövize ihtiyacı olan bir dönemde dava ihracatına yönelik girişimlerin önümüzdeki günlerde daha da ivme kazanabileceğine dikkat çeken ekonomi çevreleri ise, Gezi Davası'nın sıkı pazarlık yapılması halinde 200 milyon dolar edebileceğine dikkat çekerken, 2022'de hedefin yıllık 1 milyar dolarlık gelir olduğu ifade edildi.",satiric
"Geçen yılı pandemi nedeniyle bayram coşkusundan uzak geçiren uzaktan akrabalar, bu yıl da artan benzin fiyatları ve ulaşım maliyetleri yüzünden sıkıntı yaşamaktalar. Bayram öncesinde gelen yüksek zamların, özellikle ekonomik olarak sıkıntı çeken gençler üzerindeki baskıyı arttırdığı belirtiliyor. Bu durum, birçok ailenin bayram coşkusunu eksiltecek gibi görünüyor.",satiric
"Ankara'nın Balgat semtinde yaşayan Kutalmış Ailesi, 10 yıldır her bayram, yılbaşı ve kandilde bilinmeyen bir numaradan gelen tebrik mesajının sürüklediği belirsizlikle karşı karşıya. Faruk Kutalmış'ın WhatsApp'ına gelen ve 0541 ile başlayan numaradan atılan mesajın ardından numaranın kimin olduğu ve aileyi nereden tanıdığı sorusu yeniden gündeme geldi. Faruk Kutalmış, bu mesajların 10 yıldır düzenli olarak geldiğini belirtirken, eşi Tuğçe Kutalmış ise bu mesajların düğünlerinden kısa bir süre sonra gelmeye başladığını ifade etti. Kutalmış Ailesi, bu durumun çözülmesi için gerekirse geçmiş mahallelerine giderek eski tanıdıklarını ziyaret etmeyi düşünüyor.",satiric
"AKP, yaklaşan turizm sezonu öncesinde ülkeye gelen turistleri çekmek için bir kampanya başlattı. Bu kampanya, turistlere geniş bir coğrafyayı ziyaret etmiş gibi hissettirerek Türkiye'yi tercih etmelerini teşvik ediyor. Turizm Bakanlığı yetkilileri, bu kampanyanın Türkiye'nin turizm sektörünü destekleyeceğini ve ülkeye gelen her turistin eşsiz deneyimler yaşayacağını belirtiyorlar.",satiric
"Bilge Ayçil'in, Instagram'da yaptığı Anneler Günü paylaşımı, kedisinin açıklamasıyla yalanlandı. Kedi, Ayçil'in ilişkilerini abartarak kamuoyunu yanılttığını ve aralarında aile bağı olmadığını belirtti. Kedi, yaptığı açıklamada, Ayçil'in akıl sağlığı konusunda endişe verdiğini ve resmi belgeler olmadan iddiaların gerçek dışı olduğunu ifade etti.",satiric
"Konut fiyatlarının sürekli arttığı Türkiye'de, birçok kişi daha hesaplı alternatifler aramaya başladı. Serkan Çurhacı, Türkiye'de ev almak için bütçesinin yetmediğini düşünerek İspanya açıklarında bir ada satın alma yoluna gitti. Ancak, beklediği fiyatların artması ve ekonomik zorluklar nedeniyle İspanya'da da uygun bir mülk bulmak zorlaştı. Sonunda, Çurhacı gelecekte ada satın almak yerine İstanbul'da uygun bir ev kiralamayı düşünüyor.",satiric
"Terra Luna Coin son günlerde büyük bir değer kaybı yaşadı. Terraform Labs CEO'su Do Kwon, yaptıkları incelemede Luna'nın sadece ABD dolarına karşı değil TL'ye karşı da değer kaybettiğini belirtti. Bu durum, şirket çalışanları arasında moral bozukluğuna neden oldu. Kwon, kısa vadede TL'deki değer kaybının Luna'yı geride bırakmasını beklediklerini ifade etti.",satiric
"İstanbul'da, Türkiye'de bulunan yaklaşık 6 milyon Suriyelinin Suriye'nin kuzeyinde oluşturulan 30x120 kilometrekarelik güvenli bölgeye taşınmalarını sağlamak amacıyla bir kampanya başlatıldı. İçişleri Bakanlığı ve Hazine ve Maliye Bakanlığı'nın ortak projesi olan kampanya kapsamında, Suriyelilerin yoğun olarak yaşadığı iller ve İstanbul'un Aksaray, Fatih, Bağcılar, Esenler, Zeytinburnu ve Esenyurt gibi ilçelerinde billboard'lara ilanlar verilecek. Bu ilanlarla, Suriyelilere Türkiye'deki ekonomik durumun giderek kötüye gittiği ve yaşanabilirliğin azaldığı somut verilerle aktarılacak. Kampanya yetkilileri, Suriyelilere ülkelerine dönmenin doğru bir seçenek olduğunu vurgulayacaklar. Afişlerin açılış töreninde, kampanyayla yılbaşına kadar en az 1 milyon Suriyelinin geri dönmesi hedefleniyor.",satiric
"İsveç ve Finlandiya, NATO'ya katılım için başvuruda bulundu. Ancak Türkiye'nin itirazıyla karşılaşan ülkeler, bu itirazı aşmak için çaba gösteriyorlar. Finlandiya Cumhurbaşkanı Sauli Niinistö, bugün yaptığı açıklamada, NATO'ya katılımlarının Türk makamlarıyla yapılan görüşmelerde belirleneceğini belirtti. Niinistö, Türkiye'nin duvara ilişkin taleplerine ilişkin yaptığı açıklamalarda, sürecin gizemli bir hal aldığını ifade etti. Ancak şu ana kadar net bir sonuç alınamadı.",satiric
"Suriye Hükümeti, Türkiye'den Suriyeli mültecilerin geri gönderilmesi talebine karşılık olarak sınıra örülen duvarın yükseltilmesini istedi. Suriye Dışişleri Bakanı Faysal Miktad, düzenlediği basın toplantısında Türkiye sınırındaki duvarın kaçak geçişleri önlemede yetersiz kaldığını belirtti ve duvarın daha güvenli hale getirilmesi gerektiğini söyledi. Türkiye'nin sınırları konusundaki hassasiyetini dile getiren Miktad, Türkiye'deki Türk vatandaşlarının Suriye'ye göç etme ihtimalinden endişe duyduklarını ifade etti. Ancak, Suriye'nin bu tarz bir göç dalgasına hazır olmadığını vurguladı.",satiric
"Merkez Bankası, son 5 toplantıda faizleri sabit bırakma kararı almış olmasına rağmen piyasalarda belirgin bir etki yaratmamasından oldukça memnun görünüyor. Bankanın Başkanı Kavcıoğlu, düzenlediği basın toplantısında, geçmişte faiz kararlarının tartışmalar yarattığı dönemleri hatırlayarak bu durumun artık geride kaldığını belirtti. Faiz kararlarının ekonomiyi etkileme gücünün azaldığını dile getiren Kavcıoğlu, bundan sonra da düzenli olarak faiz kararı açıklamaya devam edeceklerini vurguladı. Bankanın bağımsızlığı konusundaki tartışmalara da son noktayı koyduğunu ifade eden Kavcıoğlu, Merkez Bankası'nın ekonomik gidişattan, enflasyondan ve döviz kurlarından bağımsız bir şekilde hareket edebildiğini belirtti. Ayrıca, bankanın rezervlerinden döviz müdahalesi için kullanılabilecek miktarın azalmasıyla birlikte, personelin senelik izin kullanma imkanının artacağını söyledi.",satiric
"TÜİK verilerine göre beklenen %75 civarındaki yıllık enflasyon seviyesi 
aşıldı. Bakan Nebati'nin enflasyonla ilgili yaptığı açıklamalara sosyal 
medyadan gelen tepkilerle birlikte kritik bir nokta geçildi. Uzmanlar, 
önümüzdeki günlerde daha yüksek enflasyon seviyelerinin görülebileceği 
uyarısında bulunurken, finans çevreleri her zam haberinde gülebilecek 
yeni bir figür bulunmasının önemine dikkat çekiyorlar.",satiric
"Muhtar Muhsin Tekkara, köy sakinleriyle birlikte yeni takılan trafik ışığı hakkında basın açıklaması yaptı. Köydeki kamyon kazalarının azalmasından endişe duyan Tekkara, trafik ışığının sökülmesini talep etti. Köylülerin kazalardan sonra kamyonlardaki ürünleri topladıklarını ve birbirleriyle değişim mezatları düzenlediklerini belirtti. Ancak, basın açıklaması sırasında başka bir kaza haberi alınınca toplantı sona erdi.",satiric
"Son dönemde TÜİK'te önemli görevlerden ayrılan üst düzey yöneticilerin ardından, bugün 7, 3 ve 5 rakamlarının da görevlerini bıraktığı duyuruldu. Rakamların istifalarıyla ilgili herhangi bir açıklama yapılmazken, kurum içinde kriz olduğuna dair spekülasyonlar dolaşıyor. İstifa eden rakamların, enflasyon rakamlarına itiraz ettikleri ve isimlerinin kaldırılmasını talep ettikleri bilgisi kulislere sızdı. Ancak, yönetim bu talebi reddederek rakamları bir sonraki ay dinlendirme kararı aldı. Geçici olarak 8, 4 ve 6 rakamlarının atanmasıyla birlikte, TÜİK'te yaşanan gelişmelerin ardından % işaretinin de başka bir birime atanması için pazarlık sürecinin devam ettiği belirtildi.",satiric
"Son dönemde artan doktor açığı nedeniyle MHRS'den randevu alamama 
şikayetleriyle ilgili olarak Sağlık Bakanlığı önemli bir adım attı. 
Kamuda çalışan doktorların yaşadığı sorunlar, özellikle düşük maaşlar, 
mobbing, ağır çalışma şartları ve şiddet vakaları, birçok devlet 
hastanesinde randevu bulunmasını zorlaştırmıştı. Sağlık Bakanlığı, bu 
şikayetlere çözüm bulmak için çalışmalarını sürdürdü ve bu akşam 
düzenlenen bir basın toplantısında alınan tedbirleri duyurdu. Sağlık 
Bakanı Fahrettin Koca, bundan böyle MHRS'den randevu alamayan 
vatandaşların Almanya'daki Devlet Hastaneleri'nden randevu alabilme 
imkanına kavuşacaklarını açıkladı. Türkiye'den ayrılan doktorların yoğun
 olarak tercih ettiği Almanya'daki sağlık sisteminden yararlanma olanağı
 sağlanacak ve bu sistem geliştirilebilir. Bu adım, vatandaşların sağlık
 hizmetlerine daha rahat erişimini amaçlamaktadır.",satiric
"Hazine ve Maliye Bakanlığı, dün akşam saatlerinde bir dizi düzenlemeyle birlikte Gelire Endeksli Devlet İç Borçlanma Senedi (GES) adlı ürünü de açıkladı. Ancak, açıklamanın ardından gelen eleştiriler, Bakan Nebati cephesinde belirsizlik yarattı.

Piyasaların henüz herhangi bir tepki vermemesiyle birlikte, GES'in tam olarak ne olduğu, nasıl işlediği ve kime, hangi vadede, ne kadar gelir vadettiği konusunda belirsizlik sürüyor. Ekonomi uzmanlarının eleştirileri de art arda gelmekte. Akşam saatlerinde düzenlenen basın toplantısında konuyla ilgili açıklama yapan Hazine ve Maliye Bakanı Nureddin Nebati, basında ve sosyal medyada yapılan yorumları ilgiyle takip ettiğini belirtti. Ancak, Bakan Nebati'nin GES'e ilişkin yorumları, hâlâ netlik kazanmış değil.

Bakan Nebati, yaptığı açıklamada, ""Bakanlığımızın yayınladığı metinden zaten bir şey anlamamıştım."" diyerek eleştirilere cevap verdi. Ayrıca, GES'in işleyişi ve getirilerine ilişkin açıklamalarda bulunurken, çeşitli kurumların hasılat paylarının toplamının esas alınarak gerçekleşen gelir tahsilatının yatırımcılara nasıl yansıyacağı konusunda net bir açıklama yapılmadı. Bakan Nebati'nin bu açıklamaları, kamuoyunda belirsizliklerin devam etmesine neden oldu.

Bakan Nebati'nin, GES hakkındaki bilgi eksikliğini dile getirerek, ""Google'da yaptığım 'GES nedir?' aramasından da bir sonuç çıkmadı."" sözleri dikkat çekti. Bu arama sonucunda, Güneş Enerjisi Santralleri ile karşılaşan Bakan Nebati'nin, bu sonucu olumlu karşıladığı ve güneş enerjisi projelerine destek verilmesi gerektiğini belirttiği belirtildi.

GES'in henüz piyasalarda etkisi olmamasının ve vatandaşların ilgi göstermemesinin kendisini rahatlattığını dile getiren Bakan Nebati, ""Piyasaya bir şey sürdük ama ne sürdük, iyi mi ettik kötü mü ettik, şu an tam bir kapalı kutu."" dedi. Bakan Nebati'nin, piyasalardaki temkinli yaklaşımın devam etmesinden yana olduğunu ifade etmesi, gelecek adımların merakla beklenmesine sebep oldu.",satiric
"Hazine ve Maliye Bakanlığı, dün akşam saatlerinde Gelire Endeksli Devlet İç Borçlanma Senedi (GES) adını taşıyan bir ürünü açıkladı. Ancak, bu açıklamaya yönelik eleştirilerin yanı sıra, GES'in detayları hakkında belirsizlikler devam ediyor. Piyasalar henüz herhangi bir tepki vermedi ve ekonomi uzmanları, bu yeni ürün hakkında şüpheci bir tutum sergiliyor. Hazine ve Maliye Bakanı Nureddin Nebati, konuyla ilgili yapılan yorumları ilgiyle takip ettiğini belirtti. Ancak, GES'in detayları hakkında net bir anlayışa ulaşamadığını dile getirdi ve bunun potansiyel etkileri konusunda endişelerini paylaştı.",satiric
"Haziran ayının ortasında 3 düğüne katılarak çeyrek altın harcayan Mert Kuzak(30), evine gelen 4. davetiyenin ardından konkordato ilan eden ilk kişi oldu.
Kuzak, konkordato ilan etme kararını basın toplantısında öfke ve hüzünle açıkladı.
Durumunu açıkça ortaya koyan Kuzak, son 1 gram altını evlenen kişiye vermek istediğini belirtti.
Kuzak, düğünlerin ardından hızla çocuk sahibi olanları eleştirirken, yaşadığı acıları dile getirdi.",satiric
"Son 1 yılda akaryakıt fiyatlarında yaşanan yüksek artışlar, ulaşım 
maliyetlerini olumsuz etkilerken, hükümet bu konuda adımlar atmaya 
başladı.
Sağlık Bakanlığı, Ulaştırma Bakanlığı ve İçişleri Bakanlığı tarafından 
oluşturulan ortak komisyon, ulaşım sorunlarını ele almak üzere ilk 
toplantısını gerçekleştirdi.
Sağlık Bakanı Fahrettin Koca, virüsün hala varlığını sürdürdüğünü ve 
bayram sürecinde alınan önlemleri kamuoyuna duyurdu.
Farklı şehirlerde yaşayan vatandaşların seyahatlerini sınırlayan 
kararın, ilerleyen günlerde taleplere göre süre ve kapsamının 
genişletilebileceği belirtildi.",satiric
"
Yaklaşık 2.5 milyon öğrenciyi ilgilendiren YKS'nin ilk oturumu bugün tamamlanırken, her yıl olduğu gibi bu yıl da sınavın son dakikalarına yetişmeye çalışan öğrencilerin görüntüleri gündeme geldi. ÖSYM Başkanı Rıfat Öncüler, bu durumu değerlendirirken öğrencilerin son dakika telaşını anlayışla karşıladıklarını ifade etti.Öncüler, sınav öncesindeki koşuşturmacanın gençlerin gelecek endişelerinden kaynaklandığını belirtirken, özellikle tıp fakültesi hedefleyen öğrencilerin çabalarını anlamakta zorlanmadıklarını dile getirdi. Ancak, diğer alanlardaki öğrencilerin gelecek endişeleri ve hedeflerinin belirsizliği konusunda sorgulamalara tabi tutuldu.Sınav telaşının, gençlerin geleceğe yönelik endişelerini yansıttığını ifade eden Öncüler, spor yapmanın yanı sıra geleceğe yönelik planlar yapmanın da önemine vurgu yaptı.",satiric
